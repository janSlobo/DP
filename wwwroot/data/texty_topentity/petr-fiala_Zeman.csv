StatementId,Text
015639919a61eecce69c5ddae1193658,"PREZIDENTŮV TLAK NA RUSKOU VAKCÍNU JE NEPŘIJATELNÝ    Miloš Zeman žádá po premiérovi odvolání ministra Jana Blatného, šéfky SÚKL Ireny Storové, a dokonce i ministra zahraničí Tomáše Petříčka.    O tom, že ministr zdravotnictví svou funkci nezvládá, není pochyb. Ale to, že ho prezident chce odvolat z funkce jen proto, že Blatný naše občany odmítá vystavit riziku očkování neschválenou ruskou vakcínou, je neuvěřitelné. Je to zcela mimo prezidentovy pravomoci.    Jednoznačně platí, že očkovat se má jen vakcínami, které jsou řádně otestované a schválené Evropskou lékovou agenturou. Všechno ostatní je pro lidi riskantní a jen to bude zvyšovat nedůvěru.    To nesmíme připustit."
0160e3f05b312343aee761edb55e1fc4,"Jan Blatný a Tomáš Petříček, ministři, kteří nevyhovovali prezidentu Zemanovi a měli pochybnosti o ruské vakcíně nebo ruské účasti na dostavbě Dukovan.   Současná vláda už Zemanovou vládou je. Náš plán je ochránit občany a ČR před dalšími škodami."
01C99B4884B5FE94CC4488298D705E3F,"O osudu vlády A. Babiše rozhodl Ústřední výbor KSČM. K tomu snad ani není potřeba nic dodávat. Téměř třicet let po listopadu 1989 Andrej Babiš a Jan Hamáček společně s M. Zemanem přivedli komunisty k moci. ČR stáhli na politické dno."
0688038DA74434C8F52457961443F94F,"Ještě jednou se vrátím k vyjádření předsedy vlády v demisi, který dnes znovu připustil konání předčasných voleb. Tak si připomeňme pár věcí:  Dodatek k memorandu o lithiu, o kterém se předseda vlády dozvěděl z médií - přitom jde o  kauzu , na níž postavil kus své předvolební kampaně.  Vzájemná veřejná obviňování ministryně Šlechtové a ministra Stropnického ohledně ministerstva obrany - kdo je neschopný, kdo zbabělý, a v jakém stavu je vlastně tento resort po čtyřech letech odpovědnosti ANO.  Toto je ten politicky jednobarevný tým, který všem ukáže, jak se to dělá? Kde se nikdo zbytečně nehádá a vše je pod správnou manažerskou kontrolou?  Vedle toho úplné selhání při vyjednávání o většinové vládě, kterou hnutí ANO vlastně ani nechce.  A řešením na toto všechno mají být předčasné volby? A budeme je dělat do kdy? Dokud hnutí ANO nezíská dost hlasů na jednobarevnou vládu? Nebo dokud nezíská ústavní většinu?  Na to je potřeba říct jasné ne! A doufám, že tuto hru lidé prohlédnou.  Chci upozornit předsedu vlády v demisi - ale i občany, které zahrnuje „komplimenty“ typu, že důležitější něž důvěra sněmovny je pro něj důvěra veřejnosti -, že tři měsíce se o žádnou většinovou vládu s důvěrou PS ani nepokusil. Od prezidenta Zemana dostal volnou ruku dělat si, co chce, a podle toho i postupoval. Nyní poslední dva týdny předvádí jakési vlažné jednací tanečky s komunisty a snaží se uhodnout, co by asi preferoval znovuzvolený prezident Zeman.  Je to nepoctivá hra vůči občanům. A nezodpovědná vůči České republice. I vůči voličům ANO.  Na jedné straně předseda vlády v demisi vydírá spoluprací s komunisty. A zároveň vyhrožuje předčasnými volbami. Přitom cíl je jediný: udržet, prodloužit a za každou cenu zajistit jednobarevnou vládu ANO. Něco, na co hnutí ANO nedostalo mandát ani od svých voličů. A v takové podobě ani nebude moci plnit žádný alespoň trochu ambiciózní program.  Předseda vlády se často ptá - a co máme dělat, když s námi nikdo nechce? Odpovídám - seriózně jednat. Představit plán a jednat.  Jsem totiž přesvědčen, že je možné a je reálné vytvořit většinovou demokratickou vládu. I bez komunistů a SPD. Samozřejmě, ne jako absolutistický projekt, kde všechno stojí a padá s jedním člověkem a kde jsou všichni ostatní jen fíkovým listem, doplňkem, tichým společníkem. Předseda ANO ani zdaleka nevyčerpal všechny možnosti. Zatím pouze manévruje a uhýbá, ve skutečnosti žádné jednání ještě ani nezahájil.  Pokud se předsedovi ANO nepodaří získat důvěru ani na druhý pokus, pověření by měl dostat někdo jiný. Hnutí ANO vyhrálo volby, má být podstatnou součástí vlády - a takovou vládu je možné a reálné sestavit. K předčasným volbám není důvod."
080013c20d43ec63f55b4a3537314b91,"ODS chce superhrubou mzdu zrušit už roky a nechat tak lidem více peněz.    Vždy ale narážela na neochotu stran vládní koalice. Když už se zdálo, že premiér na zrušení kývne, znovu začal couvat. Zrušení superhrubé mzdy pouze na 2 roky je slepá ulička. Není pro to žádný důvod. Tedy kromě toho, že to chce prezident Zeman. Budeme prosazovat trvalé zrušení superhrubé mzdy a nízké daně."
08593FF3788AE7D27B1E5292A55B8E4A,"Vážení přátelé,    vánoční svátky jsou krásným obdobím, kdy většina z nás může být se svými blízkými. Věřím, že jste měli možnost prožít je spokojeně. Příjemnou součástí Vánoc je i to, že se na chvíli snižuje náš zájem o všední starosti, o pracovní záležitosti – a taky o politiku. Na těch pár dní je to určitě dobře. Na konci roku pak přemýšlíme nad tím, co přinese nový rok, co nás čeká, co chceme a můžeme udělat. K tomu patří i ohlédnutí za uplynulým rokem.     Rok 2018 byl plný politických událostí. Měnila se politická mapa, bouraly demokratické zvyky a tradice, překračovalo se jedno tabu za druhým. Skoro se nechce věřit tomu, co všechno jsme u nás stihli za jediný rok. Připomeňme si pár podstatných věcí.    Miloš Zeman byl na začátku roku znovuzvolen prezidentem. Mohl tak pokračovat mocenský pakt Zemana a Babiše. Premiér vládl bez důvěry s jednobarevnou vládou, objížděl republiku a sliboval všechno možné i nemožné. Jeho cílem bylo vládnout sám, sehrával ale mediální divadlo o vyjednávání a o tom, jak s ním nikdo nechce do vlády jít. Když se ukázalo, že souběžná podpora komunistů a SPD je příliš silná káva i v době, kdy už žádná tabu neplatí, tak přibral polomrtvou ČSSD. Sociální demokraté opustili všechna kritéria, která si pro vstup do vlády dali, a zcela se podřídili Babišovi. Argumenty o odpovědnosti, které při tom používali, jsou snad ještě pokrytečtější než vstup do vlády sám. Ale hlavní součástí vládní koalice se stali komunisté. Pevnou, jistou a za všech okolností podporující Andreje Babiše. V rámci jejich dialektiky asi není divné, že se k moci dostali ve chvíli, kdy dosáhli nejhoršího volebního výsledku v celé své historii. Ani to, že je k ní přivedl multimiliardář.    Když polokomunistická vláda v půlce roku vznikla, chvíli to už vypadalo, že bychom se opravdu mohli začít zabývat problémy České republiky. Mluvit o tom, jak využít historický ekonomický růst a rekordní příjmy do státního rozpočtu. Znovu to ale přebila nekonečná série problémů premiéra Babiše. Místo toho, abychom se bavili o investicích do infrastruktury, o reformě důchodového systému, o snižování daní nebo o tom, jak vrátit ČR mezi nejvyspělejší země na světě, řešili jsme premiérovy kauzy.    Největším testem pro politiky jsou samozřejmě volby. Ne průzkumy preferencí. Mnohé volební modely se navíc staly v poslední době tak nedůvěryhodnými, že dlouhodobá předpověď počasí vypadá proti nim jako jízdní řád japonských železnic. V demokratické politice je ale rozhodující, jak kdo dokáže uspět ve volbách. Podzimní komunální a senátní volby ukázaly, že ODS se vrátila mezi relevantní politické aktéry a profiluje se jako jasná a hlavně čitelná politická alternativa k polokomunistickému vládnímu bloku. Dokázali jsme jednoznačně vyhrát senátní volby a uspět na mnoha radnicích. S pokornou vděčností vůči voličům to považuji za velký úspěch a zejména za závazek a povzbuzení.    Ukázalo se, že hnutí ANO dokončilo svou proměnu v levicovou, etatistickou stranu a zcela ovládlo levou část politického spektra. Napravo získává dominantní postavení ODS. Ve středu se etablovali Piráti. Politická mapa se tak do jisté míry zjednodušuje.     Kdo by ale očekával, že po komunálních a senátních volbách se začnou řešit podstatné politické otázky, zmýlil by se. Opět se řešily především problémy Andreje Babiše. Ne kvůli novinářům a opozici, ale protože se objevují stále nová podezření a nejasnosti. Tak třeba se ukázalo, že premiérův syn byl s jeho zaměstnancem na okupovaném Krymu. Premiér si prý přál, aby „zmizel“ a nemohl se účastnit vyšetřování Čapího hnízda, kde patří spolu s otcem k obviněným. Byli jsme svědky poměrně nevkusného rodinného dramatu. Ale dozvěděli jsme se, že za to opět mohou všichni ostatní, jen ne Andrej Babiš. Jako vždy.     Premiér Babiš v nových poměrech přežije všechno. Věrní komunisté, zničení socialisté a jednolité osobní hnutí jsou toho zárukou. Když si už společnost zvykla na skandály kolem Čapího hnízda, ukázalo se, že proti premiérovi se nekoná „spiknutí“ jen u nás doma. Má mezinárodní rozsah. Soudí se s rodnou Slovenskou republikou, že nebyl agentem StB, ale soud ve Štrasburku to odmítl. Koncem roku řekl i Evropský parlament to, co každý normální člověk vidí: premiér ČR je v absurdním konfliktu zájmů, když jako největší agrární oligarcha a mediální magnát zároveň rozhoduje o rozdělování evropských agrodotací. Teď už můžeme jen doufat, že se mu na dotace pro jeho koncern nakonec nebudeme skládat úplně všichni, protože on přece nebude podnikat bez státní nebo unijní podpory, že ano.    Samozřejmě, skandály, kauzy a problémy se nevyhýbají žádné vládě. Většinou je důležitější, zda je vláda schopná, jestli něco dělá, zda investuje do budoucnosti, zda se věnuje důležitým reformám. Zvláště, když je plná „profíků, kteří to prostě udělají“. V praxi jsme si to mohli ověřit, když v prosinci dlouholetého ministra Ťoka zaskočil sníh při nezvládnuté rekonstrukci dálnice. To je tak neuvěřitelné, že to nemá ani smysl komentovat.    Mnohem závažnější je, že takto to vypadá téměř v každém resortu. Bez agendy, bez nápadu, bez řešení, bez plánu. A tomu bohužel odpovídá i rozpočet na příští rok. Je to obrovská škoda a promarněná šance. Současně se ukazuje, v jakém mentálním světě žije ANO: obědy zdarma, vlaky zdarma, vojenské zakázky přímým zadáním a schodkové rozpočty bez žádných podstatných investic.    Do nového roku jdeme s odhodláním pracovat a bojovat o důvěru v náš program a naší vizi. Předchozí volby ukázaly, že polokomunistické vládě ANO se dá konkurovat a je možné nad ní vyhrávat. To považuji za největší a nejpodstatnější politický vzkaz tohoto roku. Příští rok nás čekají volby do Evropského parlamentu, které budou snad nejdůležitější za celou jejich historii. My v ODS budeme usilovat o to, aby hlas rozumu byl co nejsilnější, aby ČR zastupovali lidé, pro které je v evropské politice na prvním místě Česká republika, nikoli dotace pro Agrofert.     Přeji vám, abyste příjemně strávili závěrečné hodiny končícího roku, a především dobrý vstup do roku 2019. Přeji vám v příštím roce splněná přání, zdraví a štěstí a samozřejmě taky radost!    PF 2019"
0A83ED248EF4F618C207606CC0AF69C6,"Stále nemohu (nechci) uvěřit tomu, že Jiří Brady měl dostat státní vyznamenání a nedostane ho kvůli politické činnosti svého synovce. Miloš Zeman už dříve dokázal oslavu státního svátku 28. října hluboce poškodit. Vzpomeňme jen na opakované nepozvání některých rektorů, na medaile pro kamarády nebo dokonce vyznamenání normalizačního komunistického aparátčíka. Dalo by se říct, že jsme si už na ledacos zvykli. Někteří z nás si ale nezvykli a nikdy nezvyknou.    To, co se děje kolem vyznamenání Jiřího Bradyho, ale překračuje všechny myslitelné meze. To se vážně o českém státním vyznamenání za utrpení ve druhé světové válce rozhoduje na čínském velvyslanectví podle toho, jak se chovají jeho příbuzní k Číně? Trestat celé rodiny za jednání jejich členů je příznačné pro primitivní rodové společnosti, kde se používá např. institut krevní msty. A je to taky typické pro totalitní diktatury, kde třeba děti nesmějí studovat kvůli politickým názorům rodičů. Do kulturní a demokratické společnosti nic takového nepatří.    A představte si ten lidský rozměr. Člověku na prahu devadesátky, který prožil v mládí pro většinu z nás nepředstavitelné utrpení, zavolají z Hradu, že dostane jedno z nejvyšších vyznamená své vlasti, ze které kdysi musel emigrovat. O pár dnů později mu ho zase ale jen tak nedají. To je lidsky zcela necitlivé jednání. Vždycky nás přece učili úctě ke stáří, k utrpení, ke statečnosti a taky prosté úctě k lidem. Tady nebylo dodrženo ani jedno. Je mi z toho smutno, pořád bych chtěl věřit, že se to nestalo a že tak nejednal prezident mé země nebo jeho úřad.    Ale taky se ptám, kam se schoval premiér Sobotka. Co k tomu řekne? Kontrasignoval seznam vyznamenaných? Byl tam pan Brady? Je mu to jedno? Bude tomu všemu zase jen mlčky přihlížet?"
0B03390A1B9126314ACBC007F27EC0D0,"Vrátil jsem se z dovolené, kde jsem přece jen na pár dní omezil sledování domácího dění. Bylo to dobré. :-) Ale musím říct, že s odstupem vypadají některé věci ještě mnohem absurdněji, než jak se jeví doma.      Nejspíše (ale kdo to může říci s jistotou?) už končí neuvěřitelný politický seriál „ministr kultury“. Nebo aspoň epizoda Michal Šmarda. Premiér si vzpomněl, že sice pana Šmardu navrhl, ale že ho ve vládě stejně nechce, a Michal Šmarda nakonec usoudil, že nebude „ocasem“. Nevíme ovšem, zda tím „ocasem“ myslel i své zbývající kolegy, nebo to vztahoval jen na svou situaci.     ČSSD navrhne Lubomíra Zaorálka. Je to politický matador a nemám pochybnost o tom, že zvládne udržovat resort kultury. Prezident Zeman sice podle vlastních slov hlídá hlavně odbornost kandidátů, a proto odmítl jmenovat Michala Šmardu, ale se Zaorálkem problém nemá. Proč taky. ČSSD znovu ponížil tak, až musela kleknout na kolena. Navíc tentokrát se svým oblíbeným terčem sociální demokracií „sejmul“ naráz i Andreje Babiše.      Je až smutné sledovat absolutní odevzdanost premiéra Babiše. V této kauze a krizi, která podle něj nikdy nebyla, ale už skončila, nevyjednal absolutně nic. A kdyby Michal Šmarda neustoupil, premiér by s tím zřejmě vůbec nic neudělal. To je dnešní politická realita. Je potřeba to mít na paměti při všech zásadních vládních rozhodnutích, která v blízké budoucnosti přijdou a budou se týkat zájmů prezidenta Zemana.     Zaznamenal jsem i kauzu hrabošů. Týden poté, co premiér osobně vypouštěl „sysle“, pustila se vláda do plošného trávení všeho živého na polích. To je přesně v duchu politiky ANO – bez konceptu, bez vize, bez plánu, bez smyslu a proti zdravému rozumu. Naštěstí to veřejné mínění alespoň trochu oddálilo. Alespoň do té doby, dokud to ministerstvo znovu v tichosti a v zájmu agrooligarchů (a kdo je z nich největší?) znovu neprosadí.     Ze zpráv, které ke mně na dovolenou přicházely, bylo možno získat dojem, že jsme země, kde lze peníze najít doslova na každém rohu. Já ale po návratu žádné nenašel. Zato naši ministři v posledních dnech miliardy nacházejí i několikrát denně. V rozpočtu, který je již dnes v deficitu 40 miliard, ačkoli každý soudný člověk vidí, že ekonomika zpomaluje – v lepším případě nás čeká nižší růst a v horším recese. V takové situaci rozumný hospodář odkládá na horší časy. Hospodář z ANO rozdává i z toho, co nemá, protože nic jiného neumí.     Absurdní? ANO.     A nakonec, v této době si připomínáme smutné chvíle našich dějin, které nás poznamenaly na mnoha desetiletí, mnoho lidí zaplatilo životem a nesčetně lidem následující události životy zničily. Za normálních okolností by vládní politici tento den strávili pietou na příslušných místech. U nás prezident pozve na oběd komunistu a premiér se raději schová. Nejhorší je, že v jeho případě je to vlastně dobře, protože kdyby člověk s minulostí premiéra předstíral pietu za oběti režimu, ze kterého tolik vytěžil a který ho formoval, bylo by to ještě horší. O to více, že tento premiér přizval komunisty k vládní moci. Pokud nic jiného, toto by mělo být dostatečným argumentem, proč Česká republika potřebuje změnu. Takový stav nesmí být normální a já osobně „normalizaci“ prázdnoty a neodpovědnosti odmítám přijmout a udělám vše proto, abychom tuto neschopnou vládu s neschopným a zkompromitovaným premiérem co nejdříve vyměnili.     Hezký večer. PF"
0D5D67C4CDB1515C89F2DA251B67E0EF,"Andrej Babiš s Milošem Zemanem zablokovali ústavní systém. Ministr Babiš se opravdu chová, jako by byla celá země jako soukromá firma, a prezident Zeman jako by šlo o jeho hračku. Toto můžeme změnit jenom ve volbách - v parlamentních a v prezidentských. A čím dříve, tím lépe."
0d6d138957046eb060833dc5f38fe89f,"O příslušnost k Západu se dnes hraje velmi silně v symbolickém, politickém i ekonomickém smyslu.     Prezident Zeman vcelku nezakrývá, že naši zemi táhne jinam. Premiérovi Babišovi by skoro šlo uvěřit, že všechny jeho ekonomické zájmy jsou na západě, a proto bude i jeho politika taková.     Jenže když chce ochránit svého syna, tak najme rodilého Rusa a s ním pošle syna na Ruskem okupovaný Krym.     To se jeden musí mít na pozoru. Politické extrémy zleva a zprava (ale to je vždy zleva) by zase nejraději rychle vypsaly referenda, ať z Unie i Aliance odejdeme."
0DDCCFCDB548F161D596A45CF9144BCB,"V rozhovoru pro Týden v politice jsem mluvil nejen o sestavování, resp. nesestavování vlády, roli prezidenta Zemana v současné politické krizi, referendu ČSSD, ale i o prioritách ODS pro podzimní komunální a senátní volby."
104C47C99D7F203232F92EF290129A0E,"To je vážně zvláštní Zelený čtvrtek. Zprávy, které přicházejí z vlády, vypadají neuvěřitelně, ale je to realita dnešní ČR. Kdo by si např. myslel, že ministr kultury Staněk je ve vládě za ČSSD, ten po dnešku ví, že je tam za mocenské duo Babiš-Zeman.  A ten Agrofert už bude mít i Národní galerii? To se fakt nedá vymyslet..."
12987693a43b80dfcce6932995931ef6,"Oceňuji přístup pana prezidenta k ruské agresi. Je dobře, že si pan prezident uvědomuje důležitost společného postupu a že hlavní političtí představitelé ČR mluví stejně.     Rád se spolu s Milošem Zemanem zúčastním zítřejšího jednání hlav států NATO."
12B9217A79F6693B884F2CD7A5DFFB3E,"Více než pět měsíců po volbách tu stále máme jen jednobarevnou menšinovou vládu hnutí ANO, která nemá důvěru Poslanecké sněmovny, existuje jen díky toleranci prezidenta republiky a tiché hlasovací koalici s KSČM a SPD. Tím hnutí ANO zavedlo Českou republiku do politické krize a na samou hranici respektování ústavních principů, jak má vznikat a působit vláda.    V tuto chvíli je na tahu prezident Miloš Zeman, jehož ústavním právem a povinností je pověřit sestavením vlády osobu, u níž jsou zjevné předpoklady vést jednání, navrhnout a řídit vládu demokratických principů s důvěrou Poslanecké sněmovny. Dnes ráno jsem proto pana prezidenta požádal o schůzku, abych zjistil, jak celou situaci vidí a jaké má pro ni řešení."
12C54048432478F4618DD52722AC9801,"Ve věci ministra zahraničí vodí předseda ČSSD veřejnost za nos nebo si z lidí dělá legraci. Problém je, že přitom ohrožuje prosazování našich zájmů v zahraničí. Odpovědnost mají i prezident Miloš Zeman a premiér Andrej Babiš. Každá země potřebuje ministra zahraničí na plný úvazek. Česká republika samozřejmě taky. Už s tím něco pánové udělejte, je to vaše povinnost."
130B31567DF744BAC323D25FD02F4492,"Považuji Bohuslava Sobotku za slabého premiéra. Považuji za jeho chybu, kam až nechal věci dojít, jako chybu hodnotím jeho rozhodnutí o demisi vlády a taky následné váhání s demisí. Je zodpovědný za volbu Miloše Zemana, za to, kam nechal vyrůst Andreje Babiše, za špatnou vládu a je plně zodpovědný za nezvládnutí situace. Ale věřím v sílu slušnosti a ve spravedlnost - a chci tak postupovat i v čase krize také ke svému politickému protivníkovi. A proto říkám, že premiér Sobotka zvládl tu ostudnou a trapnou situaci dnes na Hradě lidsky slušně a jako ústavní činitel vzhledem k okolnostem relativně důstojně. Tím ale vše pozitivní, co se dá o tom říci, končí. Bohužel pro Českou republiku."
14801965C33A22264655A3B3816C6698,"Jsem rád, že prezident Zeman změnil názor a vzal zpět svá slova o tom, že vláda bez důvěry by mohla vládnout po celé funkční období. Jak ale víme, oblíbeným heslem pana prezidenta je  jen blbec nemění své názory”, proto raději zůstaňme ve střehu ;-)"
16e4a96d68529c301239d2016c10a283,"Česká republika nemá ministra zahraničí. Vlastně má, je jím ministr vnitra. Ale jen naoko, ministerstvo řídí jeden z europoslanců, když je náhodou v Praze. Připadá vám to celé jako špatně napsaná politická satira? Dnes je to politická realita České republiky za vlády Andreje Babiše a Miloše Zemana. Zahraniční politika se u nás dlouhodobě podceňuje. Škodíme tím sami sobě. Snižujeme tím svoji schopnost prosazovat národní zájmy. Sestavit ale vládu bez plnohodnotného ministra zahraničí je vrchol ignorance, něco v Evropě nevídaného. Je to i nepochopení toho, co patří mezi základní úkoly vlády. Je to hazard, kterým se vládní protagonisté sami diskvalifikují. Bohužel tím ohrožují zájmy a bezpečnost celé České republiky. Více v mém dnešním textu pro Právo:  https://www.ods.cz/clanek/15796-spatne-napsana-politicka-satira"
17e5ed82c5ef937b1ff46ec151330239,"Přijel jsem dnes podpořit volební kampaň Jan Jarolím před 2. kolem senátních voleb, které proběhnou již tento pátek a sobotu.     Pan starosta Jarolím jde do 2. kola jako společný kandidát ODS, KDU-ČSL a Svobodných. Senát v posledních měsících několikrát ukázal, že je pojistkou proti vládě a prezidentu Zemanovi.    Nenechte o sobě rozhodovat druhé a běžte prosím volit. Jan Jarolím si váš hlas zaslouží, v Senátu takové osobnosti potřebujeme."
193B063AAF678AEBB3A68C29FF8DDB06,"Obracím se na vás, občany České republiky, kteří přemýšlejí o tom, zda se v pátek či v sobotu zúčastní prezidentské volby. Prosím, běžte volit. Nenechte rozhodnutí na jiných ani neodkládejte svůj hlas až na druhé kolo. Nedopusťte překvapení, které se pak ani vám nebude líbit. Nepřipusťte riziko, že Miloš Zeman může zvítězit v prvním kole. Pomozte prosadit do druhého kola co nejlepšího kandidáta, který přinese šanci na změnu v úřadu prezidenta České republiky. Jsme na začátku jubilejního 100. roku moderní české státnosti naší republiky. Buďte tedy, prosím, jejími odpovědnými občany a důstojnými pokračovateli. Běžte volit a volte tak, abychom vrátili úřadu prezidenta důstojnou sílu, spolehlivou autoritu a slušnost."
1A0663DA48A8C7D842209CCA5B384181,"Miloš Zeman dnes slaví na Hradě tři roky ve funkci prezidenta. Nějak ty zbývající dva roky přežijeme. Pak by měl přijít někdo jiný..."
1a335d249ac4f1277ea79cdff107ca16,"S prezidentem Zemanem máme na celou řadu věcí zcela odlišné názory, ale přesto mě nepřekvapuje, že zkritizoval návrh státního rozpočtu na rok 2022.    Vláda chce přijít s “rozpočtovým paskvilem”, který nemůže nikdo soudný podpořit - ať již stojí politicky “vlevo”, či “vpravo”."
1c9eb0458724052bd545f4ab1c8edf43,"Chovám se jako vždycky. Mám odlišné názory na spoustu věcí než M. Zeman, reprezentujeme jiné skupiny voličů. Jsem přesvědčen, že je třeba respektovat instituce i politické soupeře. Žádná země si nemůže dovolit, aby prezident a premiér spolu nekomunikovali. https://t.co/ycSnxx9kDG"
1DDFCF0AE761471E4EC127A2E221DCAD,"V názoru na znovuzvolení Miloše Zemana se s Václavem Klausem neshodnu. Na rozdíl od něho se domnívám, že je nutné současnému prezidentovi postavit protikandidáta.     http://zpravy.idnes.cz/zeman-kandidatura-klaus-0wd-/domaci.aspx?c=A160308_161705_domaci_hro"
1F46B253BEF8ADE1B168D1BB4344510E,"Nestačím se divit, kolik lidí u nás radí Američanům, koho mají volit. A republikánským voličům rovnou říkají, jak jsou pomýlení, když volí Trumpa. Proboha, nechme to na Američanech, volí si svého prezidenta!   Naštěstí je jim úplně jedno, co si o tom myslí nějaký chytrák z Prahy. S Andrejem Babišem a Milošem Zemanem jako nejoblíbenějšími politiky nemáme právo nad nikým ohrnovat nos. Ano, jako Američan bych to lehké neměl, Trump není můj šálek čaje a H. Clintonovou bych volit nedokázal. Jenže nejsem občan USA a ani radit jim naštěstí nemusím. Místo toho bychom mohli přemýšlet nad tím, co se stane po volbách. Signály z USA jsou srozumitelné, od Clintonové zaznívají opatrně, od Trumpa naplno: milí Evropané, už se tolik nebudeme starat o vaši obranu, máme toho dost, snažte se trochu víc sami.   Co z toho pro nás plyne? Spolupracovat v Evropě v bezpečnostních otázkách, dát více peněz na modernizaci naší armády a na budování aktivních záloh, přehodnotit bezpečnostní priority, dodržovat závazky v NATO včetně finančních příslibů atd. Nestarejme se tolik o to, koho si zvolí Američané, ale o to, že se nebudou tolik starat o nás. Nebudeme-li nic dělat, v nebezpečném světě na to doplatíme."
1FC2374F74A851D921A8F325BB1159DA,"Inicioval jsem schůzku opozičních stran, abychom společně postupovali proti oslabování  důvěry v právní stát a spravedlnost pro všechny, způsobené úmyslem prezidenta Zemana udělit abolici Andreji Babišovi. Domluvili jsme se na jasném postoji.     Představitelé ODS, České pirátské strany, KDU-ČSL, STAN a TOP 09 se v souvislosti s trestním stíháním vedeným vůči předsedovi vlády České republiky dohodli na této společné veřejné výzvě prezidentovi republiky Miloši Zemanovi a předsedovi vlády Andreji Babišovi:     1. Obracíme se na prezidenta republiky Miloše Zemana, aby ještě jednou zvážil a přehodnotil svou úvahu o rozhodnutí nepokračovat v trestním řízení podle článku 63 odst. 1 písmene j) Ústavy ČR vůči předsedovi vlády v takovém případě, pokud by nejvyšší státní zástupce rozhodl obžalovat předsedu vlády ČR. Jsme přesvědčeni, že v tomto konkrétním případě již samotné úvahy poškozují důvěru veřejnosti v rovnost občanů před zákonem.    2. Vítáme slib předsedy vlády, že případné rozhodnutí prezidenta ČR podle článku 63 odst. 1 písmene j) Ústavy ČR nepotvrdí svým spolupodpisem a že ani nezmocní žádného jiného člena vlády podle článku 63 odstavce 3 Ústavy ČR.    3. Vyzýváme prezidenta republiky a předsedu vlády ČR, aby se od nynějška a v dalších týdnech a měsících vyvarovali při veřejném vystupování komentování práce a rozhodnutí státních orgánů vůči předsedovi vlády ČR, aby nemohly vzniknout jakékoliv pochybnosti o jejich ovlivňování prostřednictvím politického vlivu a ústavních pravomocí, kterými disponuje prezident republiky, jakož i prostřednictvím ústavních kompetencí a politického, ekonomického a mediálního vlivu, kterými disponuje předseda vlády ČR."
21E129EA53EBBAC1D51DDFADC29B423C,"Jestli to správně chápu, bude mít ČSSD ve vládě 3 ministry, s sebou přivede jednoho Zemanova ministra, za to jim “na oplátku” Zeman vetuje jejich kandidáta na min. zahraničí. Pojistky žádné, ANO si navíc  podrží koalici s SPD. To je teda “deal”...;-)"
230ECB8B2DEEFB664C4268A2B26BA500,"Miloš Zeman žil v jiné zemi než já. Cítil se závislý na USA a podléhající EU. Že nám to neřekl dříve - místo toho donedávna kritizoval Nečasovu vládu a svého předchůdce Václava Klause, že jsou málo pro evropskou integraci.  Napravil  to vyvěšením vlajky EU na Hradě. Teď „prozřel“. Jaká vlajka tam bude viset teď?       Zpochybňovat a veřejně kritizovat dosavadní zahraničně politikou orientaci České republiky ze strany hlavy státu povede k jedinému: znejistění spojenců a ztráty respektu u všech.     http://zpravy.idnes.cz/zeman-kritizoval-necasovu-vladu-ze-podlehala-eu-a-usa-pdp-/domaci.aspx?c=A160328_104240_domaci_jj"
24822F6A21660312661B725F677DD27E,"Respektuji rozhodnutí Pirátů podpořit ve volbě předsedy PSP ČR kandidáta hnutí ANO, přestože mi to přijde politicky neprozíravé. Andrej Babiš nepostupuje podle pravidel. Pokud si Piráti myslí, že s ním mohou hrát otevřenou hru a on bude respektovat její pravidla, velice se mýlí.  1) Piráti se rozhodli, že budou volit předsedu PSP, jak sami říkají “podle výsledku voleb”. Zároveň ale také chtějí, aby ANO nemělo žádnou předsednickou funkci ve výborech. Není mi jasné, co má společného s výsledkem voleb to, aby ANO nemělo žádného předsedu výboru. Celé je to nesrozumitelná a nerealistická konstrukce. Jejím praktickým výsledkem bude, že Piráti pomohou zvolit předsedu PSP. Poté ANO s pohodlnou většinou jiných stran prosadí svůj nárok, a je třeba říci, že oprávněný, na poměrné zastoupení předsedů výborů.   2) Piráti nevidí, nebo nechtějí vidět, že ve volbě předsedy Poslanecké sněmovny nejde v tuto chvíli chvíli o funkci samotnou. Jde především o to, kdo dostane po případných dvou pokusech o sestavení vlády pokus třetí.  3) Podle ústavy má první dva pokusy ve svých rukou prezident země, ten třetí je na předsedovi PSP. Prezident Zeman již jasně řekl, že první dva pokusy dostane Andrej Babiš. Svým rozhodnutím volit nominanta ANO na pozici předsedy PSP mu ten třetí bohužel dávají do rukou mj. i Piráti. Při pohledu na stranickou loajalitu pana Vondráčka nelze totiž čekat nic jiného, než že pokud bude zvolen předsedou PSP, pověří při případném třetím pokusu opět Andreje Babiše.  4) Politický cíl Andreje Babiše je zřejmý, ať ho vyvrací, jak jen může. Chce proměnit svých 29,6 % na absolutní moc, chce jednobarevnou vládu - a pokud se mu to nepodaří, potom vyprovokuje předčasné volby, v nichž bude chtít získat většinu, aby mohl ovládnout celou zemi.  5) Pokud budou všechny tři pokusy o sestavení vlády v rukou dvojice Zeman-Babiš, je cesta k předčasným volbám snazší, než se může na první pohled zdát. My se jich nebojíme, ale je třeba začít nazývat věci pravými jmény.    Stále se pokouším věřit, že současná situace je výsledkem politické nezkušenosti a důvěřivosti Pirátů, ne jejich plánu, jak pomáhat paktu Babiš-Zeman."
2763FEB42AEB1A101EC1609A6605C034,"Stalo se vlastně za uplynulé dva týdny něco podstatného? Dozvěděli jsme se, že premiér jedná až poté, kdy se pod ním ve straně kýve jeho vlastní židle. A Andrej Babiš - opět jen  obyčejný  oligarcha - nemusí vysvětlovat, odkud sebral peníze, že zneužívá vlastní média a že jeho nejlepším spojencem je Miloš Zeman, který se pro změnu tváří, že nerozumí ústavě a novináře by rovnou likvidoval. A vláda už zase pokračuje dál, jako by se nic nestalo... Více v mém novém videu."
2796ff4766cac6f5d4874e67e2def3d4,"Právě teď prezident Zeman jmenuje naši vládu."
27985A41726113DAB48BDA53F1608BFE,"Andrej Babiš je požádán Milošem Zemanem, aby skvělí ministři za ANO zůstali ve vládě. Pana prezidenta Andrej Babiš nakonec jistě  státnicky  poslechne.   Politická fraška. Užívejte si funkce, ale toho divadla nás ušetřete..."
289a55bca79a38bb32b350a25f3748fa,"Vítám sdělení prezidenta Zemana, že je připraven mne jmenovat premiérem a udělat všechny ústavní kroky, které jsou nezbytné pro vytvoření nové vlády. ČR je ve složité ekonomické i epidemiologické situaci a potřebuje novou vládu s jasným mandátem vycházejícím z výsledků voleb."
2a56f05bc0c46be4e823e2e3b2b2cbbb,"Prezident Miloš Zeman mě jmenoval předsedou vlády. Změna je na dosah. https://t.co/qDrevVFTg3"
2B014B1AED1BFB7C980631C914A6F118,"‪To, že vláda není schopna investovat a přitom připravuje rozpočty s obrovskými schodky nezmění ani fakt, že zasedá již od 6:00 ráno a její neschopnost kryje svou přítomností i prezident Zeman. Takto se mezi nejúspěšnější země světa opravdu nedostaneme...‬"
2c41f31de35954170feb4757417c3782,"Miloš Vystrčil dělá slušnou, navenek neokázalou politiku, ale v rozhodujících chvílích ukazuje velkou odvahu a nenechá se zastrašit.    Miloš má za sebou pozoruhodnou politickou kariéru. Během sametové revoluce spoluzakládal Občanské fórum v Telči, hned v roce 1991 vstoupil do ODS. Od roku 1998 byl telčským starostou, pak náměstkem hejtmana Kraje Vysočina. V roce 2004 se stal krajským hejtmanem, po volbách roku 2010 senátorem, o šest let později byl zvolen znovu. Po náhlém úmrtí Jaroslava Kubery byl roku 2020 zvolen předsedou Senátu. Kdo ho znáte osobně, tak víte, že je rovný, důsledný a velmi pracovitý. A to je i v politice klíč k skutečnému úspěchu, i když nám kdekdo dneska tvrdí opak.    Když se Miloš Vystrčil vypravil na oficiální návštěvu Taiwanu, byl kritizován Čínou i některými českými vládními představiteli včetně prezidenta. Svou úspěšnou cestu zdůvodňoval tím, že porobený národ je odsouzen k tomu, že jednou špatně skončí.    Miloš Vystrčil celému světu jasně ukázal, že se před autoritářským režimem nehodlá sklonit, a že i malá země si může zachovat rovnou páteř.    Touto návštěvou udělal Miloš Vystrčil pro sebevědomí a pověst našeho národa víc než prezident Zeman za roky ve svém úřadu."
2C895019872B4055B20B549B49D3DD20,"Není pravda, že lidé protestovali proti výsledku voleb. Nejsilněji zazníval nesouhlas s účastí komunistů na vládě. Jejich podíl na vládnutí není důsledkem voleb, v nichž komunisté utrpěli historickou porážku. KSČM bude u vlády díky Miloši Zemanovi a Andrej Babiš, kteří výsledky voleb naopak respektovat nechtějí. Protestující také poukazují na minulé i současné problémy předsedy vlády. To je legitimním právem každého občana a s volbami to nemá co dělat.     Svoboda slova je přece právo říkat ostatním, co nechtějí slyšet, jak to pěkně vyjádřil už George Orwell. Panové Zeman s Babišem slyšet nechtějí, tak jim to lidé říkají nahlas a na náměstí. Na tom není nic nedemokratického."
302c43307d639e6668cb878b1e682b6c,"V těchto volbách půjde o hodně. Pakt Zeman-Babiš-komunisté je nyní konečně jasně vidět, jeho pokračování po volbách je bohužel stále reálné. Naše úloha je usilovat o co největší podporu, abychom tomu mohli zabránit. Budeme potřebovat i vaši pomoc."
30C7579509090625D8F217249F14CD83,"Minulý týden potvrdil mocenské poměry v České republice, ale přinesl také leccos nového. Znovu se ukázalo, že koalice ANO, ČSSD, KSČM a SPD je pevná a nepodpořila rozhodnutí Senátu podat ústavní žalobu na prezidenta. Tato „nerozborná jednota“ jistě nikoho nepřekvapí. Poněkud překvapivější bylo vykročení ministryně Schillerové z dosavadní role Babišovy administrativní ředitelky Ministerstva financí směrem k politice. Vzala to hezky zostra, když prostřednictvím údajného citátu mluvila ve Sněmovně o „opoziční a senátorské špíně“. Posunula tím hranice urážek parlamentní demokracie ze strany představitelů ANO zase o kus dál. Raději ani nebudu připomínat, kdo takto v minulosti označoval své politické soupeře. Bolševický slovník to ovšem je, zvykat si na to v naší zemi nechci a tvářit se, že už je to normální, nebudu. Normální to není, je to urážlivé, hloupé a nebezpečné.     Ministryně Schillerová v tom není sama. Prezident Zeman se rozhodl, že ať udělá vrchní státní zástupce cokoliv, on premiéra omilostní. A sdělil to veřejnosti. Jak říká jeden oligarcha, „prostě to udělá“. Myslím, že je to odpovídající tečka za celou kauzou plnou pochybností, politicko-mediálních tlaků a podivných personálních výměn. Nakonec jsme se po tom všem dozvěděli, že premiér sice jednal účelově, aby se dostal k dotaci, na kterou neměl nárok, ale skutek se zkrátka nestal a premiér je nevinný.     Stejně tak se skutek nestal v případě konfliktu zájmů premiéra a jeho mediálního domu. O tom pro změnu rozhodl Krajský úřad Středočeského kraje, který tak odmítl podání Městského úřadu v Černošicích. Nyní tedy máme černé na bílém, že premiér se svými médii nemá nic společného. Prostě ho mají jen tak sama o sobě ráda, protože je nejlepší. Není samozřejmě překvapivé, že náhlé personální změny na krajském úřadě se staly těsně po podání z Černošic. Kádry rozhodují vše, říkal Stalin, a to bolševici všeho druhu vyznávají dodnes.     Ve vybírání kádrů je premiér opravdu „silný“. Není to tak dávno, co přes média, s nimiž nemá nic společného, vykřikoval o politických trafikách, politických kandidátech a neschopných manažerech, a že to on tak nenechá. A tak nechal za šéfa jedné z největších a nejdůležitějších firem jmenovat člověka, který nenaplňuje kvalifikační předpoklady. Za normální situace by to byl skandál. U nás je to dnes normální, firmu s desítkami tisíc zaměstnanců řídí člověk bez odpovídajících předpokladů. Premiér dále sní o rychlovlaku Praha–Brno, ale ztrátové České dráhy po 6 letech pod vedením jeho spolustraníků nepůsobí zrovna v nejlepší kondici. Nejsou vagóny ani lidi, ale kádrově to zvládnuté nyní jistě je. Nepřipomíná vám to něco?     Andrej Babiš se často obklopuje neschopnými, ale o to loajálnějšími lidmi. Byl by to jen jeho problém, kdyby na to nedopláceli všichni občané České republiky.  Ale byli jsme svědky i pozitivních věcí. Ministryně Maláčová z ČSSD si po 2 letech všimla, že naše důchody jsou střednědobě neudržitelné a bude zřejmě nutné něco dělat. Sekundovala jí i paní poslankyně Richterová od Pirátů, která přišla s úvahou, že za to vlastně mohou zahraniční vlastníci našich firem. Samozřejmě chápu, že ve virtuální politice je možné pronést cokoli. Jen to nikdo nesmí brát vážně a nedej bože se tím řídit, protože se to úplně míjí s reálným životem. Samozřejmě, paní Maláčová nebude dělat reformy. Nikdy! Ona chce přijmout „opatření“.     To my naopak jednu reformu pokládáme za nutnou. Právě tu, která změní penzijní systém. Mohu vám slíbit, že předložíme několik velmi konkrétních návrhů pro udržitelný důchodový systém. Aby bylo jisté, že důchody dostanou i lidé, kterým je dnes 40 let a méně. A s plnou vážností říkám, že podpoříme každé opatření navržené vládou, které bude mít hlavu a patu. O potřebě reformy, a hlavně širokého politického konsenzu při penzijním systému, mluvíme již více než 4 roky. Jsem přesvědčen, že při takto důležité změně je nutná široká politická shoda. Aby to nedopadlo tak, jak naposledy, když socialisté ze svých marketingových důvodů zbourali i to málo, co se zde pro udržitelný důchodový systém udělalo."
34865ae663b806e8904ed5bf2e6d281c,"Neformální koalice ANO, KSČM a SPD spolehlivě funguje od vyhlášení voleb. Prezident Miloš Zeman je jejím hlavním architektem. Není proto nic překvapivého na tom, že ji preferuje i nadále. Je na Andreji Babišovi, zda chce převzít zodpovědnost za vládu s extremisty a s komunisty.   ODS je alternativou vůči ANO, nebude dělat žádný doplněk vládě s trestně stíhaným premiérem, který má v záloze SPD a KSČM."
35508B6DF49801ECAA9FF12BB4C2AA5B,"Andreji Babišovi se projev Miloše Zemana na sjezdu ČSSD líbil. Nedivím se mu. Prezident ČSSD doporučil, ať jde do vlády s ANO, ale vlastně nejde do vlády, ať nechá ministerská křesla ANO a pro sebe ať chce jen náměstky. Lepší recept k definitivnímu zničení ČSSD a jejímu nahrazení hnutím ANO už ani nelze dát."
3A21FB86DC8031919572DD89D08B58B9,"Úplně se teď roztrhl pověstný pytel s rozhovory doporučujícími koalici ČSSD s ANO. Jaká náhoda...Tak třeba donedávna a možná ještě stále Zemanův muž Hynek Kmoníček je pro tuto koalici. Zkušený diplomat prý má být v takové vládě ministrem zahraničí. Jeho doporučení musíme tedy brát tedy s rezervou. Vážnější jsou opakované výzvy Zdeňka Jičínského, ať do toho ČSSD jde. Komunisté přece nevadí, do Babiše se úplně politicky zamiloval. U zasloužilého levicového harcovníka Z. Jičínského  ovšem už minimálně čtvrtstoletí platí, že se ve všem mýlí a že spolehlivě správné je udělat vždy opak toho, co doporučuje. Být sociální demokrat, tak bych zpozorněl. 🙂"
3BF847079ACE4365781F7FD126106C1A,"Politické déjà vu je tady zase. Pokolikáté už? Prezident Zeman veřejně kritizuje postoje ministra zahraničí, dokonce se za ně omlouvá reprezentantům cizích států.     Do toho si dělá svou zahraniční politiku premiér. Mezitím se strany vládní koalice (ANO, KSČM a ČSSD) přetahují navzájem a ještě s prezidentem, zda máme správný postoj k Maďarsku, Rusku či Izraeli. Větší oslabování naší pozice a autority v zahraničí si lze těžko představit."
3CBC9B07FDB3E4983FE38C1A2A25DAA3,"Miloš Zeman chce znárodňovat soukromé firmy. Jen čekám, kdy ho napadne zavádět výjezdní doložky a cenzuru tisku."
3e0b8a1c09c8b4820528fcdd1c93bf20,"Dnes jsem od prezidenta republiky Miloše Zemana obdržel oficiální pověření k jednání o sestavení vlády. Toto pověření jsem přijal.   V následujících dnech budu pokračovat v jednáních s koaličními partnery o definitivní podobě vlády."
3e8b724952bfaad399015dbc09b0383d,"Právě teď jsem v Lánech, kde mě prezident Zeman jmenoval předsedou vlády. https://t.co/0PtRLq3oPw"
3EDD4CC3CEBE9D4BB2102935CDCD963A,"Dnešní “brífink” na Hradě byl nehodný hlavy státu. Miloš Zeman překročil další hranici a zbytečně snížil váhu prezidentského úřadu. Fraška na Hradě nevyvolává úsměv, ale každý, kdo si váží naší státnosti a jejích institucí, musí pocítit spíše smutek."
3FF4E80603D9FAB5190906358F309F31,"Nechce se mi věřit, že prezident Zeman nechápe výklad článku 74 Ústavy ČR. Pokud nechce zcela destruovat ústavní a demokratický pořádek ČR, měl by na žádost premiéra neprodleně odvolat ministra financí Andreje Babiše."
424045F3077FEFAC8357B0FA0AFBBB6E,"Jmenování Andreje Babiše premiérem ČR bez jasně deklarované většiny v parlamentu je završením jeho mocenského paktu s Milošem Zemanem. ODS jednobarevnou menšinovou vládu ANO nepodpoří, jsme však v Poslanecké sněmovně ochotni jednat o podpoře zákonů, které jsou v souladu s programem ODS.  Obdobné jednání však očekáváme při podpoře našich návrhů zákonů.  V následujících dnech a týdnech se dozvíme, zda dosavadní hlasovací koalice v PS se stane i tichou vládní většinou - zda bude vládnout menšinová vláda ANO s podporou komunistů a SPD, nebo vláda žádnou podporu mít nebude a budeme vlastně zase na začátku."
439D1CE911EFF781E14E0E9B3B9BE65F,"Andrej Babiš dnes míří na Hrad za Milošem Zemanem. Kdo koho podpoří více? Zeman Babiše s #EET nebo Babiš Zemana do příští prezidentské volby?"
43d27274145f19f37ee0f7b27e5a180d,"Levicové překrucování skutečnosti nezná mezí. Zahraniční politika pravicových vlád byla nezávislá a odpovědná, ale hlavně byla srozumitelná. Nikomu nepodléhala, v EU jsme byli schopni hájit zájmy ČR mnohem lépe než Sobotkova vláda.  Současná zahraniční politika prezidenta Zemana a premiéra Sobotky srozumitelná není.   A v čem jsme podléhali USA? Kam na to pan prezident chodí? Vysvětlení je jediné: místo euroatlantické spolupráce nás chce posunout k východu, ke kterému se pravě on chová submisivně, abych použil jeho slova. To ale není žádný rozumný zahraničně politický ani bezpečnostní koncept. Rozvíjet ekonomické vztahy s Čínou je správné, kvůli tomu ale nesmíme padat na kolena a popírat hodnoty, které jsme dosud vyznávali."
46017b431f63348db472ab233165bc28,"Dušan Navrátil úspěšně vybudoval NÚKIB, a to i přesto, že byl často pod tlakem vlády nebo Miloše Zemana. Zdůvodnění o nedostatečné odbornosti zní úsměvně, zvláště v souvislosti s tím, že se předsedou NÚKIB stal v době, kdy součástí vlády bylo hnutí ANO."
461B8EBAC321D0043EC2B8D73FF528A1,"Pokud jde prezidentu Zemanovi skutečně o politickou stabilitu, stačí, aby respektoval ústavu. A respektování ústavy v tomto okamžiku neznamená nic jiného než odvolání Andreje Babiše z vlády, jak to navrhl premiér Sobotka. A to bez zbytečného otálení. Úvahy o tom, koho pan prezident chtěl či nechtěl jmenovat novým premiérem, jsou možná zajímavé, ale v tuto chvíli naprosto irelevantní."
46A6B2A8E963A3F9F52DBC23D0824886,"Prezident dnes jmenoval vládu, která se zapíše do dějin České republiky jako první politicky polokomunistická vláda po roce 1989 - jak programem, tak personálním složením. ODS nevysloví důvěru takové vládě, protože nesouhlasí s jejím složením, programem, ani tím, jakým způsobem vznikala.    Andrej Babiš v minulosti opakovaně sliboval, že jeho vláda bude vládou odborníků. Realita však zřetelně ukazuje, že hlavní kvalifikací pro ministra v nové polokomunistické vládě musí být loajalita vůči A. Babišovi a M. Zemanovi. To je špatná zpráva pro celou Českou republiku."
475faf6c55e6f4cad18a8043dee24b26,"Moje cesta pro zemi, která vítězí. Zde je můj projev na #kongresODS.    Vážené delegátky, vážení delegáti, vážení členové ODS, milí přátelé, vážení hosté, dámy a pánové,    dovolte, abych vás osobně přivítal na našem kongresu, a odpusťte mi, že začnu dnes trochu netradičně, totiž citátem:    „Konzervatismus vychází z pocitu, který sdílí všichni zkušenější lidé: všechny dobré věci je snadné zničit, ale není jednoduché je vytvořit. To platí obzvlášť pro dobré věci, které sdílíme mezi sebou, jako jsou: svoboda, právo, zdvořilost, veřejný duch, jistota osobního vlastnictví a rodinný život… Tedy všechny věci, které nemůžeme sami získat a jejichž existence závisí na spolupráci s ostatními. Proces ničení těchto věcí je rychlý, jednoduchý a povznášející. Proces vytváření je pomalý, pracný a nudný. To je jedna ze zásadních lekcí 20. století. Je to také jeden z důvodů, proč konzervativci mají ve veřejném prostoru tak nevýhodnou pozici. Jejich názory jsou pravdivé, ale nudné. Názory jejich oponentů jsou vzrušující, ale chybné.“    Tento více než výstižný popis i naší situace je od sira Rogera Scrutona, který nás před několika dny bohužel navždy opustil. Tento významný filozof, obhájce svobody, práva, národního státu a demokracie, byl velkým přítelem České republiky a byl také inspirátorem a přítelem mnoha z nás v Občanské demokratické straně. Výrazem jeho přátelství byla i jeho poslední cesta za námi loni v listopadu, při oslavách 30 let svobody, která vlastně znamenala i osobní rozloučení. Přeji si, aby jeho odvážná argumentace, víra v hodnoty a ve svobodu, jeho odvaha jít za pravdou a taky pro ni něco udělat – ale i jeho uměřenost a dobrý vkus – bděly nad tímto naším kongresem. A s vděčností na něj vzpomeňme.    Dámy a pánové, mám ale také radostné povinnosti: Chci poděkovat vám, členům ODS a našim spolupracovníkům, za obrovskou práci, dobrovolné nasazení a odhodlání, které stojí za našimi úspěchy.    Děkuji svým kolegům a přátelům z vedení ODS, za jejich práci, za jejich podporu a za to, jak dokázali být skutečným týmem. Není to samozřejmé a vážím si toho. A dovolte mi speciálně poděkovat Evženu Tošenovskému, výrazné osobnosti – prosím nejenom svým vzrůstem – naší strany po mnoho let, který se rozhodl znovu nekandidovat na místopředsedu. Evžen samozřejmě v politice zůstává, ale za práci ve vedení v nejtěžších letech mu patří naše absolutorium.    Děkuji také všem hostům, kteří přijali naše pozvání. Zvláště děkuji paní předsedkyni a pánům předsedům TOP 09, KDU-ČSL a Starostů za spolupráci v Poslanecké sněmovně a v Senátu i jinde, za spolupráci, které si vážíme, na níž chceme navazovat a kterou chceme rozvíjet.    Ještě jednou vítejte všichni zde v sále, zdravím i vás na sociálních sítích nebo u obrazovek České televize: vítejte na 29. kongresu Občanské demokratické strany pro zemi, která vítězí.    Vážené delegátky, vážení delegáti, myslím, že nemůžeme začít náš kongres lépe než poděkováním našim voličům. Byli jste to vy, kteří jste rozhodli o tom, že ODS zase po dlouhých letech dokázala vyhrát volby. Volby do Senátu. A my jsme udělali ze Senátu silnou a užitečnou pojistku naší demokracie a také místo aktivního politického odporu proti různým nesmyslům první polokomunistické vlády po roce 1989. Spolu s našimi voliči jsme znovu naplnili smysl Senátu – oslabili jsme levici a nepustili jsme tam hnutí ANO ani jeho satelity a politické extrémy.    Jde o trochu nedoceněnou, ale velmi důležitou část skládačky, která drží a chrání naši parlamentní demokracii. A díky tomu máme taky předsedu Senátu. Kdybych vám před dvěma lety sliboval, že druhou ústavní funkci v zemi bude zastávat člen ODS, tak byste mně asi nevěřili. Dnes je to realita a Jaroslav Kubera překvapuje možná i sám sebe, s jakou motivací a nasazením do toho jde. Když s ním sedím, tak nikdy nevím, jestli se mi točí hlava z množství jeho vykouřených cigaret, nebo z jeho energie. Ale ať je to jakkoli, tak v Jaroslavovi má dnes Senát viditelného a přesvědčeného obhájce druhé komory, ale i svobody nás všech.    Děkujeme lidem za hlasy v komunálních volbách, po kterých dnes sedm našich primátorek a primátorů vede statutární města namísto dvou v předchozím období. I v mém rodném Brně máme zase po dlouhých čtrnácti letech naši primátorku – a hned je to vidět, věci se posunuly – a to mohu posoudit, protože tam žiji. A ODS je znovu nejsilnější stranou v Praze, kde momentálně oponuje mediálně možná zdatnému, ale výsledkově slabému vedení města.    A nemůžeme zapomenout poděkovat 350 tisícům voličů, kteří nám dali důvěru před půl rokem v evropských volbách. Byl vás trojnásobek proti předchozímu období. Nejenže jsme společně poslali skvělé reprezentanty do Evropského parlamentu. Ale byl to i silný vzkaz tady u nás doma: že rozdíl mezi druhou ODS a vítězem voleb se postupně snižuje. Že v reálných volbách se zmenšuje a rozhodně už není nepřekonatelný.    Milé voličky, milí voliči, my vám děkujeme, Občanská demokratická strana si vaší rostoucí podpory váží a můžete se spolehnout, že vás nezklameme!    Dámy a pánové, nedávno, na přelomu roku, se Česká republika stala určitě světovým rekordmanem v počtu vánočně novoročních poselství nejvyšších ústavních činitelů na počet obyvatel. Pokud jsem správně poslouchal, tak v jednom se shodli: že se máme dobře, že zažíváme skvělé časy a že jsme úspěšná republika. Ano, to je pravda. A je to skvělé.    Už méně skvělé je, že je to jenom poloviční pravda. Jako rozumní lidé víme, jak důležité je alespoň jedním okem sledovat trend. Máme tu vládní problém, kterého si všiml i největší ochránce současné vlády, totiž prezident Zeman, a nazval ho jemně „pomalostí“. Vidíte, když pan prezident chce, umí být i taktní a zdrženlivý. Ale zde to není na místě. Za výstižnější považuji mluvit o zpronevěře období skvělých ekonomických růstů, klidu, bezpečí a rekordních příjmů státních rozpočtů ze strany současné vlády.    Výstižným příkladem toho, kam věci u nás postupně dospěly, je nejnovější vládní hit nazvaný„národní investiční plán“. Opravdu mě zneklidňuje, jak si zvykáme na tento newspeak. Že některým se už ani nezdá nic divného na tom, že po šesti letech vláda předkládá jmenný seznam všeho rozestavěného, ​​nedostavěného nebo prostě vytouženého – dohromady za 8 tisíc miliard – a všichni se máme tvářit, že jde o nějaký významný počin století. A taky se tak o tom v médiích debatuje.    Nepřistupujme na vládní newspeak, nazývejme věci pravými jmény. To přece není žádný „národní investiční plán“, to není víc než „náhodný investiční seznam“. Pěkně si to srovnejme s realitou. V letošním rozpočtu dala vláda jen 93 miliard korun na dopravní infrastrukturu. A máme se tvářit vážně nad investičním seznamem za 8 tisíc miliard. Každý si můžeme spočítat, za kolik nekonečných desetiletí by to bylo uskutečněno. To není žádný plán. A ani Harry Potter s kouzelnou hůlkou, ve kterého by se rád proměnil premiér, by si s takovým „plánem“ nevěděl rady. To jiná literární postava, totiž baron Prášil, ten by s tím žádný problém neměl. Jenomže víte, jak to s těmi historkami barona Prášila je…    Bohužel to vůbec není k smíchu. Ale připomenul jsem to tady i proto, abych ukázal, co mi toto kašírování, tato propaganda a tento jazyk připomínají. Jako bych slyšel husákovštinu 70. a 80. let. Ne elán, ne tvořivost, ne skutečné priority ani opravdové politické lídrovství, kterými nás zakladatelé naší moderní státnosti už jednou dovedli mezi 10 nejrozvinutějších zemí. Jen plno řečí, papírové plány a pětiletky, které se nikdy neuskuteční, protože jsou nereálné, a to, co je reálné, je odfláknuté, tak to nakonec taky dobře nefunguje. A z vedení státu zaznívá podivným a přitom povědomým jazykem cosi o tom, „kolko skvelých vecí vlada robí a ako ide všecko vynikajúco“. Já ale nechci prožívat žádné déjà vu, žádné nové mininormalizace, žádné stagnace, žádnou vševědoucí a přitom prolhanou a neschopnou vládu a všeobjímající stát, já chci normální, rozumnou, kompetentní a slušnou demokratickou politiku.    Na příkladu investic se dá dobře ukázat politická alternativa, kterou nabízíme. Nemůžete každému slíbit všechno, ale můžete slíbit všem to podstatné. Skutečný investiční plán podle mě musí mít priority, harmonogram a má vypadat takto: Víme, že potřebujeme investovat do dopravy, vzdělání, inovací a naší bezpečnosti, a proto – místo blouznění o 8 bilionech – vláda ODS v příštím volebním období zdvojnásobí investice do dopravní infrastruktury. To znamená, že za 4 roky najdeme o 300 miliard korun více, než jsou rozpočtové plány současné vlády. Chceme na to dát 3 procenta HDP.    A stejně tak do vzdělání chceme poslat za 4 roky o 300 miliard korun více, než jsou rozpočtové plány současné vlády. Protože jinak kvalitní vzdělání neudržíme. To je 5 procent HDP.    Jsme připraveni konečně splnit naše spojenecké závazky – a budeme vydávat 2 procenta HDP na obranu.    A také místo nízkých, celosvětově ani evropsky nekonkurenceschopných 63 setin procenta HDP na výzkum a inovace od současné vlády budeme investovat 1 procento HDP. To za 4 roky znamená téměř o 90 miliard korun více, než jsou rozpočtové plány současné vlády.    Můj vzkaz je tedy takový: my počítáme, my plánujeme, my se chystáme a místo marketingových seznamů máme skutečný investiční plán.    Dámy a pánové, „Soukromí je nedotknutelné, ODS je bude chránit. Levný stát. Nezadlužená budoucnost. Solidarita zodpovědných.“ Je vám to povědomé? Ano, nepochybně je, jsou to tzv. poděbradské artikuly zformulované už před více než dvaceti lety. A pro tyto a podobné principy jsem se stal občanským demokratem a krátce na to – mimochodem přesně na den před 6 lety – jste mě na Kongresu ODS poprvé zvolili předsedou.    S těmito principy převedla Občanská demokratická strana Českou republiku od vlády komunistů ke svobodné prosperující zemi, k fungující demokracii, ke kapitalismu a do bezpečí západních struktur. A je naprosto nehorázné a vlastně šílené – a bohužel to vypovídá dost o naší době, že 30 let od listopadu 1989 si komunisté dovolují žádat od ODS omluvu za její politická rozhodnutí. Je to drzost, nad kterou zůstává rozum stát.    Ale uvědomuji si, že v době, kdy jsem převzal vedení strany, která byla tehdy jednou nohou nad propastí, stále více lidí mělo dojem, že hesla zůstala, ale z reálné politiky ODS se vytratilo nadšení a původní smysl konzervativně-liberální politiky a že přišla únava z nových výzev. To nevzniklo ze dne na den. Po takovém výkonu, jaký ODS předvedla zvláště v prvním desetiletí svobody, se takové věci stávají, jak se říká, i v lepších rodinách.    Za uplynulých šest let v opozici jsme ale vrátili naše principy a hodnoty do středu politiky ODS. A já si myslím, že je čas vrátit je i do středu vládní politiky. V tomto sále neuvidíte lidi, kteří by tu zůstali kvůli profitu. A političtí šíbři a zákulisní prospěcháři se už přesunuli dávno jinam. A já mám dnes dobrý pocit a čisté svědomí, jak důsledně držíme principy hodnotových konzervativců a ekonomických liberálů – například i poslední dva roky, kdy nás voliči poslali do pozice druhé nejsilnější strany a nejsilnější opoziční strany.    A i v opozici jsme naší důsledností, elánem a kompetencí dokázali leccos prosadit: Každý rok předkládáme návod, jak dosáhnout vyrovnaný rozpočet. A pokud si to lidé budou přát a dají nám důvěru, tak za dva roky zavedeme dluhovou brzdu: aby vláda v době ekonomických růstů byla povinna sestavit vyrovnaný nebo přebytkový rozpočet. A aby nikoho nenapadlo někam uhnout. Ano, přesně tak, nezadlužená budoucnost je dlouhodobě v našem programu a my ho naplníme.    Současná vláda není zrovna nakloněna živnostníkům a malým a středním podnikatelům. Ale naší tvrdohlavostí a vytrvalostí jsme nakonec prosadili alespoň jedno rozhodnutí pro živnostníky v tomto volebním období: zvýšení limitů výdajových paušálů.    Polokomunistická vláda projevuje pramalou úctu k právním jistotám a mravním principům – ale byla to iniciativa ODS, která nakonec zabránila zdanění církevních restitucí, tomuto skandálnímu pokusu ještě jednou ukrást alespoň kousek z již jednou ukradeného majetku.    Současná vláda nemá žádný plán na reformu státu. Ale tvrdohlavostí a vytrvalostí se nám podařilo prosadit zásadu, že každý zákon musí mít seznam povinností, které lidem ukládá, a zákony nabývají účinnost jen dvakrát do roka. Je to pro lidi mnohem přehlednější. A iniciovali jsme – spravedlivě dodejme, že spolu s Piráty – a prosadili zákon o digitalizaci. A půjdeme mnohem dál, chceme reformovat stát. Obrátíme vztah občana a státu z hlavy na nohy! Stát pro občana, a nikoli občan jako položka EET pro stát!    Bez jasných pozic ODS by se v tomto volebním období rozpadla celá dosavadní bezpečnostní strategie republiky. Ne řečmi, ale činy se chrání bezpečnost země. Prezident a premiér se totiž bohužel rozhodli postavit svou moc na politických silách, které jsou otevřeně proti NATO, které jsou izolacionistické, vůči Západu a transatlantické příslušnosti ambivalentní, nebo dokonce rovnou provýchodní. To už dávno není hra, bohužel. Na jednom kraji je tento trend reprezentován komunisty a na druhém kvazipravicovou rétorikou. Jenže na konci cesty, po které jdou, je výsledek vlastně stejný. Fakticky zpochybňuje tři hlavní cíle listopadu 1989: svobodu a demokracii, kapitalismus a naši příslušnost k Západu. Pro nás jsou to hodnoty bez přívlastků. Není dnes nikdo jiný, kdo by je byl v české politice tak silně schopen opatrovat a chránit jako Občanská demokratická strana.    Za poslední dva roky v opozici jsme tedy udělali spoustu konkrétní práce. A jsou za námi výsledky, které lidem pomáhají. Jen telegraficky: Zvýšení limitů výdajových paušálů pro milion aktivních živnostníků. Zastavení snahy zdanit církevní restituce. Konkrétní návrhy, jak dosáhnout vyrovnaný rozpočet. Návrhy na snížení nebo zrušení některých daní. Návrhy, kde škrtat nesmyslné dotace. Omezení legislativního eldoráda, zpřehlednění povinností pro občany a firmy a redukce účinnosti zákonů na dvě data v roce. Zákon o právu na digitální službu. Nebo podpora spojeneckých závazků, na kterou současná vláda nemá vlastní většinu v Parlamentu. A leccos dalšího. Za tím vším je ODS. A to jsme prosím jen v opozici – co teprve s touto energií a nadšením dokážeme, až budeme ve vládě!    Dámy a pánové, odpoledne zde budeme představovat konkrétní programové priority pro naši zemi. Pro zemi, která neprojídá ekonomický růst, která nestagnuje, nečeká, nenalhává si do kapsy, ale která zná ohrožení i příležitosti světa a která v něm vítězí.    Máme jasnou představu o tom, jak zvítězit nad tradičně obézním státem a jak přejít na jeho redukční dietu – aby lidé měli více svobody a peněz a mohli se sami rozhodovat.    Jak reformovat stát: jak porazit množství razítek, nejrůznějších formulářů, povinností a zákonů, které dusí Českou republiku. Aby lidé pořád neobíhali úřady a na každý úkon nebylo potřeba několik papírů a úředníků.    Jak připravíme děti na výzvy moderního světa a učitele na moderní děti. Aby školy skutečně něco naučily a aby mladí lidé byli dobře připraveni.    Jakým způsobem dospějeme ke skutečné důchodové reformě a jak povzbudíme generaci budoucnosti, aby měla nějakou perspektivu. Aby měla šanci na byt, slušnou práci a nezadluženou budoucnost.    A také jak vrátíme do centra moderní konzervativní politiky zodpovědnou péči o životní prostředí. Abychom si poradili se suchem, abychom žili v příjemném a zdravém prostředí.    Dámy a pánové, nemůžeme být úspěšní, pokud nereagujeme na výzvy doby, obavy našich voličů a nové podněty, které přicházejí. Neobstáli bychom, kdybychom do naší konzervativně-liberální výbavy nevložili i kus modernizační agendy. Je to těžká věc, protože někde máme kotvu a jinde ji nemáme. Můžeme se ohlížet po inspiraci, ale jak věděl dobře Roger Scruton – konzervatismus je lokální: máme hájit to, na čem nám záleží u nás doma.    Tak si například myslím, že náš domácí konzervatismus by měl být pevnou hrází proti extrému, fanatismu a mesiášství, ať už ten bere do úst neomarxistickou, klimatickou, politicko-korektní, nebo nacionalistickou rétoriku. Nebo obyčejnou hloupost.    Podle mého hlubokého přesvědčení pro našeho skutečného konzervativce například Západ není jedna z možností, ale kotva – a to bez ohledu na větší nebo menší omyly, jichž se dopouští. Skutečný konzervativec ví, že Evropskou unii neničí myšlenka čtyř svobod, ale ambiciózní političtí inženýři v Evropské komisi nebo v čele některých států. Socialisté deklarovaní nebo přesvědčení. Ale skutečný konzervativec z Česka jim nedovolí zničit spolupráci evropských zemí a západní struktury. A víte proč? Protože si na tomto území a v naší republice dokáže představit mnohem vážnější hrozby pro svou svobodu a pro demokracii.    Jsem konzervativec, jak se říká: before it was cool. A jako přirozený konzervativec respektuji svobodu a intimitu a leccos si dovedu představit, ale nikdo po mě nemůže chtít, abych vedl debatu o tom, co je rodina. To je jasné. Ale klidně budu debatovat s pravicově smýšlejícím kolegou o tom, zda například zákaz kouření na některých místech je už vážné kritérium ztráty svobody, nebo rozumné opatření. Zdá se mi, že nám v Parlamentu do otevírání a zavírání obchodů vůbec nic není, ale klidně vyslechnu kolegu z lidové strany, který se taky považuje za konzervativce a má důvod toto socialistické opatření hájit. A na progresivních liberálech mně nepřijde nejhorší jejich požadavek slabé legalizace konopí, nakonec to chce i plno našich lidí, jsou mnohem horší věci. Třeba když někdo napadá a ničí princip institucí a loajality k institucím – pak je mi úplně jedno, jaké má politické přesvědčení. Jedná prostě špatně.    Proč to říkám? Protože máme před sebou ještě jeden velký úkol, abychom obnovili plnou, nebo lépe řečeno, největší možnou sílu konzervativně-liberální politiky u nás. Totiž naučit sami sebe – ale nám v ODS to vlastně jde docela dobře – takže spíše přivyknout a naučit pozorovatele zvenčí, aby konečně přijali jako fakt, že naše konzervativně-liberální rodina musí umět strpět mnoho akcentů a nuancí, aby mohla být silná. Tak to mají všechny úspěšné pravicové strany v zahraničí a tuto pestrost musíme mít taky. Na ideologickém sektářství není nic konzervativního, zato je autenticky konzervativní pragmatická touha vládnout a řídit věci ve prospěch svobodných lidí a vlastní země. A toho se držme!    Dámy a pánové, my tady dnes budeme hovořit hodně o programu. Samozřejmě bychom mohli strávit celý dnešní den nadáváním na vládu. To by se mimochodem dalo dělat velmi důvodně a vynalézavě i dva dny. Jenže blok o našich programových prioritách na našem kongresu je jasný signál. Protože středobodem naší kampaně za změnu nebudou velké osobní problémy jedné osoby v čele vlády, dokonce ani její přehmaty, ale náš program. Program pro zemi, která vítězí.    Dámy a pánové, současná vláda levice a komunistů uzavřela s částí země smlouvu, která jí zatím jakž takž funguje. Jejich vládní smlouva s voliči je zhruba taková: nemysleme na budoucnost a užívejme si přítomnost. My pojďme za lidmi – a nabídněme jim alternativní smlouvu. Můj návrh alternativní smlouvy zní: zlepšeme si přítomnost, protože se to dá, a mysleme na budoucnost, protože to se musí. Kvůli našim dětem a vnoučatům, protože jenom to je opravdu zodpovědná politika.    A chci ukázat na pár příkladech, v čem se naše nabídka od té vládní naprosto liší:    Vláda nedělá nic pro aktivní lidi, pro živnostníky, jde proti nim. My pro vás máme jinou nabídku: bez státní byrokracie, bez EET a s jedinou podmínkou: pracujte, bohatněte, plaťte nízké daně, starejte se o rodiny, a to je v zásadě vše, co od vás má stát právo vyžadovat. To říkáme my.    Vláda nesplnila sliby, které dala učitelům. My říkáme, že vzdělání a postavení učitele jsou pro nás prioritou, protože jen se spokojeným učitelem a kvalitním vzděláním můžeme čelit zahraniční konkurenci včetně asijských zemí, jen tak budeme země, která vítězí i za 10 let.    Vláda neudělala nic pro lidi, kteří potřebují bydlení. My posuneme Českou republiku o sto míst nahoru v žebříčku délky stavebního řízení a zrušíme zbytečnou daň z nabytí nemovitosti. Prostě to uděláme, aby lidé měli kde bydlet.    Vláda nesnížila byrokracii, jak slibovala, o 10 procent, ale naopak každoročně počet úředníků zvyšuje. My nabízíme reformu státu, do které patří i značný právní úklid: budeme prostě škrtat zákony. Zmenšíme stát, byrokracii i počet úředníků. Ano, nabízíme levnější a efektivnější stát. Aby si lidé z domova mohli snadno vyřídit, co potřebují.    Vláda nemá vyrovnaný rozpočet, jak slíbila, ale naopak začíná vršit deficity v dobách ekonomických růstů. Toto nesmí pokračovat a my zavedeme principy odpovědného vládnutí. Ano, bude nezadlužená budoucnost. Lidé budou mít více peněz a míň starostí.    Vláda nezrušila superhrubou mzdu a nesnížila daně, jak sliboval její předseda. Daňové balíčky vytahují z lidí více peněz. Když jsem premiérovi veřejně nabídl, abychom zrušili superhrubou mzdu a společně snížili daně, tak se rozčílil a od té doby se tváří, že neslyšel. Mě slyšíte často říkat, že jsme poučeni z minulosti, a proto připraveni na budoucnost. Takže se můžete spolehnout: ODS ve vládě daně konečně zjednoduší a sníží!    Blíží se doba, kdy bude vláda každý zrekonstruovaný kus cesty vydávat za novou dálnici, protože za 6 let vlády nad všemi důležitými resorty premiér neumí vysvětlit hlemýždí tempo staveb. My to změníme. Platí náš slib, že do silnic a dálnic investujeme za 4 roky o 300 miliard více. A připravíme legislativu, která umožní stavět rychleji. Silnice i byty.    Financování zdravotnictví je nepřehledné, nepředvídatelné a neudržitelné. Vláda ve zdravotnictví, tak důležitém a nákladném sektoru, udržuje netransparentní mlhu. My na to říkáme, že lidé mají právo na informace, kam a kolik peněz ve zdravotnictví jde a co za to pacient kde má. Kde léčí kvalitně a kde draze, a ne tak dobře. To bude jeden z prvních zásadních kroků, který v systému uděláme.    Jsme připraveni rozumně se postavit výzvám ekologické politiky, péče o zdravý vzduch, vodu, půdu a přírodní rozmanitost. Znovu zaplníme prostor, který dnes na jedné straně okupují agresivní alarmisté a aktivisté a na straně druhé jim oponuje většinou zoufalý trolling bez jakékoli vlastní představy a bez návrhů řešení. Jedni i druzí jsou hlasití, ale většina, kterou tak neslyšet není, nepatří ani do jedné z těchto dvou skupin. A tuto většinu chce reprezentovat zelená karta ODS. Tak, jak pro tuto většinu denně pracuje mnoho starostů z řad občanských demokratů, kteří již dohromady zprovoznili více reálných „zelených projektů“, než kolik někteří zelení ideologové napsali v životě facebookových statusů.    Vláda doslova hodila přes palubu budoucí generace. Premiér nedávno řekl: „Já nevím, co je důchodová reforma, já vím, že budeme zvyšovat důchody“. To jsou slova předsedy vlády, která důchody zvýšila o pouhých 150 korun nad rámec zákonné valorizace, vlády, během jejíhož působení se rozdíl mezi průměrnou mzdou a průměrnou penzí zvyšuje v neprospěch seniorů. My naopak zájmy mladé a střední generace vrátíme do vládní agendy a víme dobře, co to znamená: dosáhnout velkou dohodu o velké důchodové reformě pro dnešní čtyřicátníky a mladší generace. Aby byli i oni nakonec vítězové!    Náš plán na první roky vládnutí tedy obsahuje kupříkladu: Paušální daň pro malé živnostníky místo EET, byrokracie a kontrol. Zrušení superhrubé mzdy a 15procentní sazba daně, tedy nárůst čisté mzdy pro zaměstnance o 7 procent. Zrušení daně z nabytí nemovitosti a silniční daně pro osobní vozidla. Inventuru všech stávajících povinností vůči státu. Zavedení pravidla „nová povinnost jen za dvě zrušené“. Důkladný právní úklid: zrušení zbytečných činností, razítek a nadbytečných zákonů. Větší přehled a pohodlí pro občana. Zastropování počtu úředníků. Začneme stavět silnice a umožníme stavět byty a … a pokračovat budou odpoledne garanti našich programových týmů.    Přijďte si to odpoledne poslechnout osobně nebo si zapněte stream na Facebooku! Pocítíte závan svobody, nápadů a konkrétních projektů, jak zlepšit věci za 4 roky. A uslyšíte návrat víry ve svobodomyslného a svobodného člověka s vítěznou DNA, který už tolikrát v dějinách udělal z naší republiky zemi, která vítězí. Tak dopřejme tuto možnost naší republice znovu!    Dámy a pánové, abychom mohli naše plány uskutečnit, čeká nás ještě mnoho práce. Ucházím se dnes znovu o vedení ODS, která vyvede politiku v naší zemi ze slepé uličky. A k tomu bych vám rád předložil v podstatě jednoduchý 5bodový plán do následujících dvou let.    Krok první: Pokud mi dáte důvěru, tak hned v únoru vyrazím na cesty. Tak, jak jsem to dělal během minulého roku. V letošním roce objedu do krajských a senátních voleb dvakrát celou republiku a uvidíte mě v každém okrese. Nebudu sám, mnozí členové a kandidáti se ke mně přidají. Nebudeme si stěžovat na nepřízeň médií ani omezené finanční možnosti, budeme zase mluvit s lidmi přímo a získáme zase mnohem více voličů.    Krok druhý. Do konce května budeme mít pohromadě formace do krajských a senátních voleb. Silné a důvěryhodné kandidáty a jasnou představu o tom, co regionům a voličům v senátních obvodech nabídneme. V květnu budeme stát dobře připraveni ve startovních blocích tak, abychom měli šanci na podzim vítězit.    Krok třetí. V říjnu ve volbách potvrdíme svoji lídrovskou pozici v Senátu, celostátně oslabíme hnutí ANO a ODS získá pozice v krajských vládách. Chceme i vítězství a vítězství znamená mít krajské hejtmany. Nyní nemáme ani jednoho, a to musíme změnit. Máme ale už dnes několik špičkových kandidátů s takovými ambicemi. A já věřím, že vytvoříme pro oba cíle, tam, kde je to vhodné, i rozumná spojenectví. Je to důležité. Protože čím silnější vyjde pravicová politika, a zvláště ODS z těchto voleb, tím větší bude předpoklad úspěšného utkání s hnutím ANO a účtování s jeho polokomunistickou vládou v roce 2021.    Krok čtvrtý. Do Vánoc tohoto roku musí být jasná formace do parlamentních voleb. Jaká bude? Já říkám, že je důležité, aby nepropadly středopravé hlasy. To je základní podmínka úspěchu a změny. Budoucnost nikdo nezná, ale můžeme ji ovlivnit. Předpokládám, že namísto dnešních 5 stran demokratické politické opozice půjdou do voleb subjekty 3. Jestli ODS bude sama tvořit jeden z těch tří subjektů, nebo to bude jinak, to uvidíme. Myslím ale, že tento počet je dostatečný na to, aby se zde neformovali a nekandidovali kočkopsi. A současně, aby hlasy nepropadly. Budu tvrdě pracovat na našem vítězství a jsem otevřen různým variantám, které nás posílí a přinesou politickou změnu.    Krok pátý: V říjnu 2021 nastane konec první – a doufám, že na dlouhou dobu i poslední – polokomunistické a nevýkonné vlády v České republice. ODS vstoupí do vlády v takové pozici, kterou bych nazval, velmi pomocně, seniorní. Prostě budeme rozdávat karty. A připravíme nový vládní program, například s názvem: pro zemi, která opět vítězí.    Dámy a pánové, to je pět kroků, které musíme udělat. A ještě chci k tomu vzkázat něco podstatného i mimo tento sál:    Příští parlamentní volby budou i referendem o tom, zda má být politika divadlo, show a festival výtržností, nebo je politika solidní práce, odpovědnost za stát, vyžaduje kompetenci, program a výsledky. Na takové referendum rád přistoupím. Protože my tento zápas vyhrajeme.    Ano, ucházím se o mandát vést tažení za slušnou a kompetentní konzervativně-liberální politiku proti různým politickým klaunům, prázdnému populismu a všem mistrům facebookových lží. A říkám vám, že tento zápas vyhrajeme. A k takovému vítězství solidní politiky chci pozvat vás i občany České republiky. Společně to dokážeme.    Stojí před námi ale ještě jeden velký úkol. Víte, co je naším největším politickým soupeřem ve skutečnosti? Malověrnost. I v tomto případě ani ne tak naše v ODS. Spíše mám na mysli malověrnost, kterou slyším a vidím v médiích ve veřejném prostoru. Naším největším soupeřem není bezprecedentní koncentrace politické, ekonomické a mediální moci a střetu zájmů, jaká nemá na demokratickém západě obdoby. Ale naším největším soupeřem ve skutečnosti je ztráta víry části české veřejnosti, že se to dá změnit.    Proto zde dnes svítí vítězná DNA. Proto letos objedu dvakrát republiku. Proto budu lidi přesvědčovat, že ani podvod, ani zázrak, ani objížďka, ani zkratka, ani mesiáš, ale jen skutečná politická alternativa, jen solidní demokratická konzervativně-liberální strana dá zemi program a dá zemi politiku takovou, aby byla Česká republika opět zemí, která vítězí. A my tento zápas, zápas o naši republiku, vyhrajeme!"
4B218C7BA5257BF9189EDAF4DC8CF0D3,"Spekulace médií o možné úřednické vládě Miloše Zemana jsou výsledkem neschopnosti Andrej Babiš sestavit sedm měsíců od voleb většinovou vládu. Země je v politické krizi, za kterou nese odpovědnost hnutí ANO. Úřednická/Zemanova vláda žádné dobré řešení není."
4B7CB3985A5E9A7055EDCBCEDFB816FC,"Prezident Zeman dnes v rozhovoru na Frekvenci 1 obhajoval komentáře ministra obrany Stropnického ve věci výměny Alího Fajáda za pět českých občanů. Miloš Zeman se opět mýlí. Martin Stropnický měl ještě možnost mediální spekulace vůbec nekomentovat. Této možnosti se dobrovolně rozhodl vzdát, proto za své činy i svá slova musí nést odpovědnost.  Prezidentova obhajoba je logická, protože se snaží zmírnit i své selhání ve věci komentování výkupného za dvě unesené Češky. Zatímco další osud Miloše Zemana mají v rukou občané ve volbách, o selhání člena vlády rozhoduje premiér. Bohuslav Sobotka by měl konečně převzít premiérské pravomoci a Martina Stropnického navrhnout na odvolání."
4BE1C62C7328224BD4476B72E0586879,"Nemám žádnou škodolibou radost z toho, že český premiér Babiš nebyl pozván. Je to bohužel jen další důkaz, že Česká republika není v zahraničí brána dostatečně vážně. Je to výsledek zahraniční politiky bývalé koalice ČSSD, ANO a KDU-ČSL, ale i prezidenta Zemana."
4d6ffc01069cf7cabecc88ebd99d37e5,"Nejdůležitější zákon roku,  zákon zákonů  (M. Zeman), základní nástroj vládní politiky - rozpočet. Projednáváme dnes v PS, dotkne se každého občana. Premiér k tomu neřekl ani slovo! Překvapuje to někoho? Možná už ne, ale normální to není."
4F5F7195D2C2E42D2042B89A5771177D,"ODS považuje charakter vlády ANO a ČSSD s podporou KSČM za škodlivý a nemůže ji ze zásadních důvodů podpořit. Považujeme text programového prohlášení vlády za všeobecný, v podstatných oblastech za vágní a obecně za zcela neuspokojivý. Programové prohlášení se chce zavděčit všem, ale neobsahuje konkrétní kroky, které povedou Českou republiku směrem mezi nejbohatší a nejbezpečnější země Evropy a světa. I proto jsme dnes představili Opoziční principy ODS – rozumnou alternativu pro Česko.    Česká republika bude mít poprvé od Listopadu 1989 polokomunistickou vládu a ODS bude vůči této vládě vystupovat jako zásadní a tvrdá opozice. Jsme přesvědčeni, že každý den, kdy bude u moci vláda Miloše Zemana, Andreje Babiše, Vojtěcha Filipa a Jana Hamáčka, bude špatný pro naši zemi. Budeme usilovat o její dřívější konec. ODS nabízí občanům politickou, programovou a mocenskou alternativu."
5054841CC4AA96B93FD9E1BBC8073A78,"Prezident Zeman neposílil naše strategické vazby žádnou vážnou iniciativou a v poslední době ani žádnou významnou návštěvou v nějaké evropské metropoli. Je mi to líto, protože v této době, kdy evropští lídři debatují o budoucnosti unie, potřebujeme všemi komunikačními kanály prosazovat české názory a zájmy."
50742c041cd0ffb666adf14ed93f6077,"Existuje řada otázek, na které neznáme odpovědi a Babiš s Hamáčkem jen mlží. Pokud se někdo domnívá, že současnou vládu neovládá prezident Zeman, doporučuji, aby se podíval, kteří ministři a proč museli během posledních týdnů rezignovat."
5103daa6c883b969295317749b4cbd2e,"Výsledek referenda není překvapením. Po celou dobu jeho konání prosakovaly na veřejnost jeho průběžné výsledky. Vedení ČSSD udělalo vše pro to, aby přesvědčilo členskou základnu, aby pod patronátem Miloše Zemana vznikla polokomunistická vláda ANO, ČSSD a KSČM. ČSSD již před několika týdny bez boje vzdala boj za vznik vlády bez komunistů. I kvůli ČSSD tak získají komunisté poprvé od listopadu 1989 výrazný vliv na chod státu a jeho zahraniční politiku.     Polokomunistická vláda ANO, ČSSD, KSČM a prezidenta Zemana nebude pro ODS partnerem, ale soupeřem. Uděláme vše pro to, aby dopady vládnutí této vlády na směřování, vývoj země a její občany byly co nejmenší. Již při podzimních volbách bude příležitost začít situaci měnit. Věřím, že výsledky podzimních voleb budou začátkem konce této vlády."
519a6f8c0d4489ec7bdddbaccef3b3a8,"Prezident Zeman potvrdil, že ČR zaplatila únoscům výkupné. To je děsivé. Prezident promeškal příležitost mlčet. Ohrožuje bezpečnost občanů. Je nepřijatelné, že to, co by mělo být utajeno, se propírá veřejně. Informace o výkupném měla zůstat tajná. Všichni, kteří o této záležitosti mluví veřejně, dělají z občanů terč pro teroristy. To se týká i pana prezidenta. A premiér Sobotka by si měl udělat pořádek ve vládě. Její členové nemohou bez politické odpovědnosti ohrožovat bezpečnost našich občanů. Pan Stropnický už měl dávno rezignovat."
52F51A0FACA661BBA3FF4431113A4256,"Jak je vidět, tak vládu tu nesestavuje jen premiér, ale mluví do ní kdekdo - komunisté i prezident Zeman. Je to ostudné, je potřeba to okamžitě skončit a posunout se dál, řekl jsem mj. v Otázky Václava Moravce na ČT. A pokud tato vláda získá důvěru, tak to do jisté míry bude znamenat i významnou změnu našeho politického systému. Bude to nejen polokomunistická vláda, jakási slučovací vláda levice, ale bude to vláda, která bude hybridem - bude to osobní vláda Andreje Babiše a Miloše Zemana."
530ceb0232e18db3f1c9e6f3cf2fc8b8,"Je dobře, že Miloš Zeman ve svém projevu zmínil tři nejpalčivější problémy dneška a zdůraznil nutnost očkování. Na řešení koronavirové situace, vysokých cen energií a snížení deficitu můžeme mít různé názory. Shodujeme se ale, že to jsou nejdůležitější úkoly, které před námi stojí."
545b34ab60e07c0f03586790845db734,"Co je náš cíl? Odstavit od moci nejen duo Babiš-Zeman, ale i jejich satelity, různé strany, které jsou kdykoliv ochotné přispěchat této dvojici na pomoc a dodat hlasy.     Už dnes jsme alternativa: vytváříme a předkládáme zákony, které snižují daně, digitalizují Česko a mnoho dalšího. Když budeme díky vám silnější ve Sněmovně, potom skutečnou změnu prosadíme."
5464455F8BC4D5AA5622684362CF5B64,"Prezident Zeman si vybral špatně. Bohužel záměrně. Neberu mu jeho víru, že svět má kráčet doleva, i když s tím nesouhlasím. Mám ale právo zpochybňovat jeho účast na sjezdu komunistické strany. Strany, která se otevřeně hlásí k zločinné ideologii. Jejíž představitelé hájí a oslavují únor 1948, jehož tragické 70. výročí si letos připomínáme. Miloš Zeman byl u komunistů navíc v mimořádně nesprávný čas.    Komunismus nikoho nevede v rámci demokratické soutěže doleva, ale vždy neomylně do pekla. Nevím, proč by prezident naší demokratické země tomu měl byť jen symbolicky napomáhat.     Zemanova špatná volba „místa“ nám ale varovně připomíná jednu podstatnou věc. Kardinál Josef Beran se symbolicky nevrací do země, v níž je pokoj, mír a jistota svobody. Vrací se do země, která je hodnotově a ideologicky rozdělena a v níž se znovu vede zápas mezi svobodou a pokušením autoritářství, mezi hodnotami demokracie a bezskrupulózní mocí.     Zeman u komunistů a Beran v katedrále na Pražském hradě. To je symbolickým vyjádřením této skutečnosti. A každý z nás se musí rozhodnout, kam patří."
5467cb5d4187a3f235085683fbb21ab7,"Vláda v demisi - a navíc bez důvěry - nemá legitimitu na provádění žádných rozsáhlých personálních změn, jak jsme toho byli svědky v minulých dnech. Vznikla na základně ústavní svévole prezidenta Zemana a jejím jediným politickým zázemím je nepřiznaná podpora od SPD a KSČM. Chceme znát od premiéra v demisi vysvětlení provedených personálních změn a jeho plány v tomto směru do budoucna. Navrhujeme dnes také v Poslanecké sněmovně usnesení, v němž vládu vyzveme, aby se těchto změn - zvláště v bezpečnostních a zpravodajských službách - zdržela."
56CD5A34F591029CF1E4F4363EE4444B," Miloš Zeman je zkušený politik. V současné době ale reprezentuje myšlenkovou pozici, která je nečitelná. Je to kombinace socialistických receptů a siláckých pravicových výroků, to vše kořeněné populistickou rétorikou,  napsal Jiří Hanuš z think-tanku Pravý břeh."
57AF65DFFBB09A985A309A1BE25A9859,"Bohuslav Sobotka si dnes v Lánech notoval nad vládní politikou s prezidentem Milošem Zemanem.   Žádné překvapení, příště si pro pochvalu přijde i s Andrejem Babišem a Vojtěchem Filipem."
59b0331d05957655363154590c8a6f9a,"Prezident Zeman by měl Andreje Babiše znovu jmenovat premiérem  až ve chvíli, kdy mu přinese 101 většinu v PS. Takto aktivisticky vstupuje do referenda ČSSD a pouze politickou krizi prohlubuje a znepřehledňuje."
5A03D148A13E15BCF043A05E637E98FA,"Prezident Zeman svými výroky o novičoku v ČR zbytečně napomáhá ruské propagandě. Podobné výroky a “informace” neslouží zájmům ČR ani naši bezpečnosti."
5A7B095445383F247F276C733E1D7953,"Řekněme si jasně, jak to je: volba kandidáta ANO na předsedu Poslanecké sněmovny je de facto podporou další menšinové vlády Andreje Babiše a Miloše Zemana bez důvěry PSP. Když vidíme souhru pana prezidenta a A. Babiše, je zřejmé, že menšinové vlády bez důvěry mohou Česku vládnout roky."
5ace68883612428c2e24dbe08b2ac73b,"V posledních dvou týdnech jsme viděli, že tu existuje mezi Andrejem Babišem a prezidentem Zemanem pevný mentální pakt. A jednu věc Andrej Babiš přímo nepřizná - připravenost uzavřít mocensky pakt i s komunisty. Vy ale máte možnost to ve volbách změnit. Nemusíte se rozhodovat mezi velkým nebezpečím a jistým zlem... Více v mém novém videu."
5BBE126FA96DD8CC6A5D1C5278B2E765,"Je absurdní, že prezident Zeman nechal celou věc zajít takto daleko. Mohl se už dávno omluvit a k soudu vůbec nemuselo dojít. Jeho trvání na něčem, co neexistuje, je trapné. Soud mu dnes připomenul, co si vůbec neuvědomuje: že si nemůže říkat, co chce."
5DA7CB3908146DAF97DCF803228ED253,"‪Považuji tento postoj za rozumný. Jen se divím prezidentu Zemanovi, že tuto otázku vůbec otevírá. Rusko stále okupuje Krym, k rušení sankcí není důvod. Kvóty už nejsou aktuální a debata o migraci se posunula. Bez ministra zahraničí se jí však ČR bude jen těžko účastnit.‬"
5e6e1a3a5575098d0df81dd7266865d3,"Prezident Miloš Zeman dnes jmenoval Zdeňka Nekulu ministrem zemědělství.     Ministr Nekula nebyl 17. prosince minulého roku jmenován společně s dalšími členy vlády z důvodu pozitivního testu na koronavirus.    Jsem rád, že nyní je naše vláda kompletní."
5F0222D80B2EBAD969285455AA6ECBBC,"Důvody, proč ODS nevysloví důvěru vládě Andreje Babiše, Miloše Zemana, Vojtěcha Filipa a Jana Hamáčka jsem shrnul ve svém dnešním projevu v Poslanecké sněmovně:     Vážená Poslanecká sněmovno, vážené paní poslankyně, vážení páni poslanci,    o důvěru dnes přišla požádat vláda, které to trvalo nejdéle od voleb za posledních téměř 30 let, tedy za celé demokratické období od roku 1989. Protože ten první „jakoby pokus“ o důvěru jednobarevné vládě hnutí ANO, který nám sem přišli předvést prezident Zeman a premiér Babiš v lednu, byl samozřejmě jen naoko – oni to také sami později přiznali. Byl to jen technický způsob, jak převzít moc nad úřady, nad zemí, bez řádných jednání, bez důvěry Poslanecké sněmovny, tak jak to normálně vyžaduje Ústava.    Když se však, vážené kolegyně a kolegové, na celý ten proces – na těch uplynulých více než osmi měsíců – díváme zpětně a když se díváme na tuto vládu, tak je vlastně otázkou, proč to celé tak dlouho trvalo?    O důvěru dnes přišla požádat vláda prezidenta Zemana a premiéra Babiše, která sem i po osmi měsících přišla nekompletní. Poslouchejte, jak to zní. O důvěru po osmi měsících přišla žádat vláda, která nemá jednoho z nejdůležitějších ministrů, a toho druhého sehnali jenom včera narychlo, protože i oni zatím ještě předstírají nějaké meze, takže usoudili, že ministrem spravedlnosti zatím ještě nemůže být premiér, který je navíc trestně stíhaný. Takže tady máme neúplnou vládu a to je, dámy a pánové, něco nevídaného.    O důvěru přišla žádat vláda, jejíž programové prohlášení je všeobecné a nespolehlivé – a v zásadě podobné tomu, co pro formu sepsali už po volbách před více než půl rokem – a které vlastně ani nikoho příliš nezajímalo... k tomu se zvlášť vrátím později.    Je to vláda, kde z původních politických podmínek doplňkové koaliční strany ČSSD zůstalo přesně stejné „nic“, jaké „nic“ nabízelo hnutí ANO před osmi měsíci.    Je to vláda, kde prezident i premiér dosáhli všeho mocensky a politicky podstatného, čeho chtěli dosáhnout, už před mnoha měsíci.    A je to vláda vytvořená na základě oficiální dohody s komunisty, kteří s nimi byli na toto připraveni permanentně, během celých osmi měsíců, protože všechno podstatné se vlastně „upeklo“ už bezprostředně po volbách.    Na co bylo tedy dobrých těch osm měsíců předstírání, že jde o něco, co mohlo být nějak úplně jinak?    Myslím, že ty důvody jsou v zásadě dva.    První – osm měsíců jednobarevné vlády hnutí ANO poskytlo dostatek možností na personální změny, které nebylo třeba s nikým dohadovat ani naoko, hlavně v resortech, které pak přepustili svému doplňkovému partnerovi.    No a druhý – a podle mě ještě vážnější důvod – byl ten, že bylo třeba uspat veřejnost. Kdyby přišli pan prezident Zeman a pan premiér Babiš s vládou za přímé nebo nepřímé účasti komunistů hned po volbách, tak by na náměstích stály ne tisíce a desetitisíce, ale možná ještě víc lidí. A pískalo by se ne po osmi měsících, ale od prvního dne.    Chci na tomto místě a v této chvíli ještě jednou zdůraznit, že toto je velmi vážný okamžik a vážné rozhodnutí. Že za návrat komunistické strany k moci a vlivu v České republice jsou zodpovědní nejen prezident a premiér, ale i každý poslanec, který vstane a podpoří takovou vládu.    To není nic osobního, to je historický fakt. Takto to musí zaznít při této významné ústavní události, a v roce významného výročí naší moderní státnosti. A chci říci, že každý, kdo komunisty povolal a dnes pustí k moci, by se měl kousnout do jazyka, až bude v jubilejním roce při příležitosti 100. výročí vzniku republiky brát do úst slova jako svoboda, demokracie, důstojnost, prosperita a budoucnost, nebo dokonce přímo jméno zakladatele republiky – Tomáše Garrigua Masaryka.    Vážená sněmovno,    jsem přesvědčen, že existuje několik dobrých důvodů, proč by sněmovna neměla vyslovit této vládě důvěru. Řekl bych, že bez ohledu na politickou orientaci, ale ze samé úcty každého demokrata k Ústavě.    Ten první důvod jsem už připomněl. Předstoupila před nás vláda, která není kompletní, která nemá svého řádného ministra zahraničí nebo nemá řádného ministra vnitra. Můžete si vybrat, co se vám zdá lepší. To znamená, že nemá řádného ministra jednoho z podstatných, nejdůležitějších resortů.    Takto začínat, to je přeci neuvěřitelná blamáž a neúcta: k povinnostem, k ústavním funkcím, k výzvám, k republice. Od všech. Od prezidenta, že netrval na kompletní vládě. Od premiéra, že sem přišel požádat o důvěru pro takovou nekompletní vládu. Od předsedy sněmovny, že nenavrhl odložit jednání do doby doplnění vlády. A od každého zde v této sněmovně, který bude hlasovat pro takovou nekompletní vládu. Ale i od každého zde v sále i venku, kdo se tváří, že toto už má být norma, že jde jen o jakési nepodstatné záležitosti. Nejde o nepodstatnou záležitost. Máme tu schvalovat nekompletní vládu, což je něco nevídaného.    Druhý důvod je stejně vážný. Včera proběhla jakási – nazval bych to pokoutná procedura – pokoutná proto, že to nebylo ve vládní koalici jako takové, ale jen mezi hnutím ANO a KSČM a někde za zavřenými dveřmi –, při které tyto dvě jmenované strany uzavřely mocenský pakt. O jehož podmínkách ve skutečnosti nic nevíme.    Jen dobře naslouchejme: absolutně neznáme politické podmínky, za jakých komunisté podporují vládu a pravděpodobně je ani nikdy znát nebudeme. Jistěže, něco dali formálně na papír. Ale to podstatné na papíře není: kam až bude sahat moc komunistů a jejich nominantů, kde všude se vrátí a na co všechno získají vliv. A bude například i v bezpečnostních složkách.    A to tu ani nemluvím o tom, že s téměř určitostí jde o okolnosti, které byly ještě před pár lety skandalizovány. Mluvím o tom, že tyto podmínky jsou skryté, utajené a že zde mluvíme o straně, která má nebezpečné cíle.    Proto se domnívám, že tato vláda představuje politické nebezpečí a politickou neznámou a takové vládě by neměla sněmovna demokratické republiky vyslovit důvěru.    Třetí důvod je personální. Je třeba ocenit kousek politické a osobní sebereflexe, že sem nepřišla vláda s původně jmenovanou ministryní spravedlnosti nebo s premiérem jakožto ministrem spravedlnosti. To říkám bez ironie, bez sarkasmu. Ačkoliv považuji za vážné selhání politického managementu předsedy vlády, že to vůbec zkoušel.    Ale dovolte mi, abych vám něco přečetl, co řekl předseda vlády v únoru 2014, jako ministr financí při stejné příležitosti jako dnes, tedy během jednání o důvěře vládě. Tehdejší ministr financí, dnes premiér nás zde tehdy poučoval - cituji:    „Protože základní předpoklady pro podnikání jsou co? Dopravní infrastruktura... Nemáme žádnou dálniční síť! Děs. Rychlovlaky? Nemáme. Sto miliard šlo do koridoru! A naše vlaky jezdí 40 až 70, v průměru! Takže kde jsou ty prachy? Dluh stoupá, investice žádné.“ Konec citátu slov Andreje Babiše z roku 2014.    Hnutí ANO a zvláště jeho předseda postavili svou politickou existenci a sílu na kritice minulosti a já si myslím, že je čas, aby do minulosti již zahrnuli i sami sebe. Poslední čtyři roky minulé vlády navzdory skvělému ekonomickému růstu vytvářeli deficity, investice neodpovídaly ekonomickému růstu a dálniční sítě přibylo méně než za časů největší krize. Proto bychom neměli souhlasit ani s vládní kontinuitou, speciálně například na postu ministra dopravy.    Vážená sněmovno,    nemělo by být jen formalitou, že ve smyslu Ústavy vyslovujeme nebo nevyslovujeme důvěru vládě na základě programového prohlášení vlády. Ale při všech těch absurditách, které doprovázejí vznik a krátkou existenci této vlády, je vlastně největší anomálií, že během těch osmi měsíců se vlastně vůbec nediskutovalo o žádném programu.    Uvědomili jste si tuto zcela unikátní okolnost? Sestavování vlády neprovázel zájem zúčastněných o program. Nikdo ze současné vlády nedokázal zformulovat žádnou vizi. Žádnou reformu. Žádnou ambici. Nic. Teprve před dvěma týdny pan předseda vlády zaslechl úryvek jednoho mého vystoupení a prohlásil, že prý i on chce, aby byla Česká republika jednou z nejúspěšnějších zemí Evropy. Jenomže to zapomněl zapsat do programového prohlášení vlády a jeho obsah takové ambici vůbec neodpovídá. Jde o text obecný, v podstatných oblastech vágní a celkově je to zcela nedostatečný dokument.    Nebudu dlouho zdržovat rozborem programového prohlášení, ale to moje tvrzení podložím alespoň dvěma příklady. Totiž dva podstatné cíle – vyrovnaný rozpočet a nový daňový systém – sliboval současný premiér už před 4 lety, tehdy v roli ministra financí. No a například obecný charakter programového prohlášení vlády dokumentuje velmi dobře, symbolicky jedna z deklarovaných priorit – důchodová reforma –, která je formulována bez jakýchkoli obsahových rámců.    Programové prohlášení vlády připomíná sběrné suroviny: má se zavděčit mnohým, najdete tam vše možné, jen máloco je použitelné, nepřináší žádný závazný měřitelný impuls pro cestu České republiky mezi nejbohatší a nejvyspělejší země Evropy a světa.    Jsme připraveni svést s touto vládou soutěž o to, kterou cestou se může stát Česká republika jednou z nejbohatších, nejbezpečnějších a nejlepších zemí pro život. Jsme přesvědčeni, že polokomunistická vláda – a vaše cesta – nás k tomuto cíli nepřivede.    Stačí znovu jeden příklad za všechny. Boj s byrokracií. Téma a objednávka českých občanů, kterou jsme my vnesli do politické diskuse a se kterou se vy následně snažíte nějak vypořádat. Jenže vy v programovém prohlášení slibujete, že byrokratické procedury přenesete do digitální podoby.    A my říkáme, že boj s byrokracií neznamená dělat totéž co dnes, pouze digitálně, ale to znamená podstatně zmenšit počet byrokratických povinností a procedur. A v tom spočívá rozdíl mezi vámi a námi. Vaše cesta nás mj. dovede do bludiště digitální byrokracie a totální kontroly nad občany v práci i v soukromí.    Naše cesta dovede Českou republiku mezi 10 nejpříjemnějších a nejsvobodnějších zemí pro život a pro podnikání. Ze všech těchto důvodů ODS vládě důvěru nedá. Pokud vláda důvěru dostane, ODS bude vystupovat jako zásadní a tvrdá opozice. Jsme přesvědčeni, že tři a čtvrt roku je dlouhá doba pro trvání vlády Miloše Zemana, Andreje Babiše, Vojtěcha Filipa a Jana Hamáčka. Budeme usilovat o kratší trvání vlády. A v takovém případě budeme připraveni nabídnout občanům politickou, programovou a mocenskou alternativu.    Takže ještě jednou za ODS: Vláda se může spolehnout na to, že jenom snít už nebude stačit. Nejenom, že nebudeme hlasovat pro důvěru vládě, ale navíc jako opozice budeme tvrdí, budeme vládu hlídat, budeme nekompromisní, budeme vás konfrontovat s programovou a politickou alternativou.    Děkuji za pozornost."
5f2856774febfa60f89c5980735277a0,"Ať si Jan Hamáček řídí třeba pět ministerstev současně. (Ostatně kdyby to tak premiér Babiš s prezidentem Zemanem udělali, ČSSD by to stejně vydávala za svůj vyjednávací úspěch...) Není ale žádný formalismus požadovat dodržování ústavy a pravidel. Je to nutnost, která nás chrání před svévolí a zneužíváním moci.    Ústava ČR v článku  68 hovoří jasně: „Předsedu vlády jmenuje prezident republiky a na jeho návrh jmenuje ostatní členy vlády a pověřuje je řízením ministerstev nebo jiných úřadů.“    Byl Jan Hamáček pověřen řízením ministerstva zahraničních věcí na základě návrhu premiéra Babiše? Pak je to v souladu s ústavou, ale předsedové Babiš a Hamáček neříkají pravdu veřejnosti. Nebo byl Jan Hamáček pověřen vedením ministerstva zahraničních věcí, i když premiér navrhoval Miroslava Pocheho? Pak oba pánové mluví pravdu, ale byla porušena ústava.    V pořádku není ani jedno. Veřejnost má právo vědět, která možnost platí."
5f8062f4df112ce66c74fb809ca9b7fd,"Novináři se mě nedávno ptali na to, zda nehrozí, že by Bohuslav Sobotka mohl být alternativou pro středopravicové voliče před dvojblokem Zeman-Babiš. Nemohl. Byl to Bohuslav Sobotka, kdo před 2. kolem prezidentských voleb doporučoval volit Miloše Zemana, byl to Bohuslav Sobotka, kdo přivedl do vlády Andreje Babiše, byl to znovu Bohuslav Sobotka, kdo prosazuje ve vládě levicové nesmysly. Dnes se navíc dozvídáme, že v nich chce ještě přitvrdit.  Ten, kdo si bere za příklad neomarxisty Sanderse a Corbyna, nemůže být volbou pro pravicového voliče. České republice nehrozí vláda dvojbloku Babiš-Zeman, protože již dnes čelí trojici Babiš-Zeman-Sobotka.  Někteří komentátoři si po 4Koalici, Unii svobody, Straně zelených či TOP 09 vysnili v Bohuslavu Sobotkovi nového oblíbence. Tato preference je však zcela chybná. Čím dříve to poznají, tím lépe pro Českou republiku."
6171DAC0191671A5EECCF95A17197DEC,"Rozhodnutí prezidenta Zemana vetovat novelu zákona o střetu zájmu dokládá jeho sbližování s Andrejem Babišem. Zákon o střetu zájmu je potřeba. Dosud nikdy nedocházelo k takovému zneužívání výkonné moci k podpoře vlastního podnikání, jako se to děje nyní. Nepopírám, že hlavním důvodem přijetí této podoby zákona je jednání Andreje Babiše. Zákon je však univerzální, není pro jednu osobu, ale platí pro všechny v podobném postavení. Zákon je potřeba tam, kde se přestanou ctít pravidla. Dříve se bylo nutno rozhodnout, zda budu podnikat nebo se podílet na řízení státu. Dnes to respektováno není, společnost si proto svou ochranu před zneužíváním moci musí vynutit zákonem."
6490EB30E3FBB9E266D7F0259D22638D,"Pan prezident Zeman ještě před dvěma týdny na půdě Poslanecké sněmovny řekl novinářům a veřejnosti, že Andreje Babiše jmenuje podruhé premiérem pouze tehdy, pokud bude mít zaručených 101 hlasů. Byl to alespoň částečný návrat k normálnosti.    Nyní tato podmínka neplatí. Prezident Zeman je bez ohledu na výsledek prezidentské volby a bez ohledu na to, zda bude mít či nebude mít Andrej Babiš většinu, připraven jej znovu jmenovat premiérem.    Výměnou za to hnutí ANO jednoznačně podpořilo Miloše Zemana. Je to nejen pokračování, ale i prohloubení jejich mocenského paktu. Máme možnost to zastavit, změnit mocenské poměry v zemi, když v prezidentských volbách dosáhneme změny na Pražském hradě."
682B374936234E5E58387B008BEC16F9,"Celá situace se vyvíjí a objevují se nové informace. Problémy kolem vyšetřování kauzy Čapí hnízdo a související otázky neumožňují pokračování Andreje Babišem ve funkci premiéra do doby, než bude vyšetřování dokončeno a celá věc vyjasněna. Výrok prezidenta Zemana chápu jako momentální vyjádření podpory Andreji Babišovi, ne jako definitivní postoj hlavy státu."
6b2b64d83e636d1408cbbe5337947444,"Přeji prezidentu Miloši Zemanovi hodně sil a brzké uzdravení.  Zpráva ÚVN o tom, že prezident Zeman není v tuto chvíli schopen vykonávat svou funkci je velmi závažná.  Je potřeba hledat shodu na dalším postupu napříč politickým spektrem."
6B329C92C61219C456815DEBECE13451,"V roce 1948 se převzetí moci odehrávalo s nedostatečným odporem prezidenta Beneše. Dnes je prezident Zemana aktivním účastníkem ohýbání ústavy. Tehdy byli komunisté hlavním aktérem, dnes se mají přiblížit k exekutivě v roli užitečných pomocníků.   Nebezpečnost této situace nesnižuje ani to, že většina společnosti  těmto okolnostem nepřipisuje dostatečný význam. O to je to vlastně horší."
6c27835899a9a27196e9c5d0891d2b3b,"Neformální koalice KSČM, ANO a ČSSD nepodpořila mimořádnou schůzi k policejním zásahům při návštěvě prezidenta ČLR v Praze.  Jestli je něco opravdovou hrozbou pro Českou republiku, je to tato koalice, kterou bude z Hradu podporovat Miloš Zeman."
6c8b3b473fc3fb68e30baaaedcd14fc1,"Inicioval jsem schůzku opozičních stran, abychom společně postupovali proti oslabování důvěry v právní stát a spravedlnost pro všechny, způsobené úmyslem prezidenta Zemana udělit abolici Andreji Babišovi. Domluvili jsme se na jasném postoji. https://t.co/kCBKUq4921"
70baec7329cc945c7616f2335a50224c,"Sledujte brífink po jednání s prezidentem Milošem Zemanem"
714F2A6210D22D5015EE240F2A9BD0CF,"Rozhodnutí Miloše Zemana respektuji a oceňuji, že úmysl znovu kandidovat oznámil s dostatečným předstihem. ODS je ale přesvědčena, že by Česká republika po příštích volbách měla mít jiného prezidenta. Takového, který nerozděluje společnost, nezpochybňuje základní směřování naší zahraniční politiky a ctí ústavní tradice."
72658ff0bbef0c524fd514ee972168eb,"Nejdůležitější zákon roku,  zákon zákonů  (M. Zeman), základní nástroj vládní politiky - rozpočet. Projednáváme dnes v PS, dotkne se každého občana. Premiér k tomu neřekl ani slovo! Překvapuje to někoho? Možná už ne, ale normální to není.    Premiér k rozpočtu mlčí, ale jako poslanec (!) předložil pozměňovací návrh k daním, který celý rozpočet nakonec změní. Jiný návrh předložil 1. místopředseda vlády! Politická satira v praxi. Tak dnes vypadá vládnutí ANO s ČSSD. Bezradnost a zmatek. Řešení pro lidi přinese až příští vláda."
78FD67B0C690EBBEEDEC5690BFF5A231,"Poslanci ANO dostali doporučení, aby se zúčastnili oslav na Hradě. Spojenectví Zeman-Babiš funguje spolehlivě..."
7946efdbd870c05dd34c2ac873d512d1,"Nevěřil bych, že něco takového by pan prezident chtěl udělat. A doufám, že jde stále jenom o fámu. Osobní spory mezi Bohuslavem Sobotkou a Milošem Zemanem nesmí ohrožovat stabilitu země a náš ústavní systém."
7AB798DC785B4395718AF1528571ED23,"Stát potřebuje dietu. V návrhu rozpočtu na příští rok jsme našli 43,45 miliard ZBYTEČNÝCH výdajů. Konkrétní návrhy předložíme ve Sněmovně, budeme učit vládu hospodařit. Naše země má na víc!     Rozpočet s 40 miliardovým schodkem v době bezprecedentního hospodářského růstu vypovídá nejvíce o tom, kdo ho sestavil-   Babišova ředitelka Ministerstva financí Alena Schillerová, která ve své funkci předvádí mimořádně slabý výkon.     Prezident Zeman se dnes paradoxně zachoval jako gentleman, když přišel do Poslanecké sněmovny podpořit tento rozpočtový paskvil.  Ve svém projevu takřka nic neřekl, ale ani se mu vlastně nedivím, chválit na rozpočtu není co. Kdyby měl mluvit pravdu, musel by ho paní ministryni hodit na hlavu.     #zemekteravitezi"
7AD68EE3675F39214B96117F34DDDE2C,"Je nepřijatelné, aby pokojní odpůrci prezidenta Zemana byli zváni na policii. Takové postupy jsou v demokratické zemi nepřijatelné. Měl by je odmítnout i sám prezident Zeman, na ministrovi vnitra je, aby tento postup vysvětlil. Lidé mají právo vyjádřit veřejně svůj názor a nemohou být za to šikanováni. Musíme rázně odmítnout jakékoli zneužívání policie. Jednou FAMU, podruhé Bochov - to musí přestat."
7FC67D364B6838088D0DBDD2DF7A26F1,"Miloš Zeman není dobrým prezidentem, ale těžko ho může porazit někdo, kdo v České republice trvale nežije a objeví se zde vždy jen před prezidentskou volbou."
801bdbb87cbe50ea04c2aa18f139fc10,"Návštěva Miloše Zemana na Čapím hnízdě je jen dalším důkazem jeho stále užší spolupráce s Andrejem Babišem.  Prezident touto návštěvou legitimizuje minimálně nemorální chování Andreje Babiše v celé této kauze. Jejich vzájemné spojenectví je pro budoucnost České republiky nebezpečné. Věřím, že to tak chápou i demokraticky smýšlející voliči. Cílem demokratické pravice pro nadcházející prezidentské a parlamentní volby musí být zabránění tomu, aby tato dvojice ovládla Českou republiku. Nic dobrého by to nepřineslo."
81c3e45d64b3604390e828be75ce168a,"Projev M. Zemana byl do značné míry jeho vlastním ohlédnutím za dlouhou politickou kariérou. Jistě se lišíme v pohledu na řadu věcí, ale beze sporu je např., že ruská agrese na Ukrajině a její vliv na ceny energií je největší výzva, se kterou se musíme v současné době vypořádat."
83bf748b56c408748404be0ebb63a0fd,"Je to drsný vzkaz, tvrdý úder mocenského dua Zeman-Babiš všem, kteří důvěřují principům spravedlnosti a rovnosti před zákonem.     Abych se ale přiznal, možnost abolice mě nepřekvapuje. Andrej Babiš je oddaným služebníkem pana prezidenta. Je třeba dobře sledovat, jaké protislužby za to Hrad od premiéra dostane. Tuto absurdní situaci ČR mohou změnit jen volby. ODS udělá vše pro to, aby z nich premiér odešel poražen a stagnující země se posunula kupředu. To je můj cil."
8703AD3751F2ECA67D2F4075CAF61A55,"‪Umíněnost prezidenta Zemana je jednou z podstatných příčin současné dlouhodobé politické krize a neschopnosti sestavit většinovou demokratickou vládu.‬"
87602B6AFB31672E2C4736663D4FD5BF,"ODS v prezidentské volbě Miloše Zemana nepodporovala a k jeho výkonu ve funkci prezidenta má řadu výhrad. Postupujme však s rozvahou a nepodléhejme emocím. Impeachment je zcela mimořádný prostředek, neměl by se stát součástí předvolební kampaně."
88b6aff6902e64b7a5fad629b171fe44,"Premiér Sobotka si přeje, aby Miloš Zeman na Pražském hradě skončil, a věří, že to tak bude. Taky si konečně všiml, že si pan prezident a Andrej Babiš jdou na ruku. Což o to, my v ODS si už nějakou dobu přejeme, abychom po volbách měli jinou hlavu státu a na Hrad se  vrátila politická kultura . A už dlouho poukazujeme na mocenský i mentální pakt mezi M. Zemanem a A. Babišem (nejnověji se pěkně ukázal ve čtvrtečním rozhovoru pana prezidenta pro TV Barrandov, kde vyšetřování šéfa hnutí ANO označil za  policejní provokaci ). A také už dlouho varujeme před pádem na politické dno - pokud by ANO mohlo sestavit jednobarevnou vládu a/nebo se opíralo o extremisty.  Nebyl to ale právě Bohuslav Sobotka, kdo umožnil Miloši Zemanovi vyhrát volby a ještě nedávno ho označoval za lepší variantu? Nebyl to právě končící premiér, kdo dlouhou dobu toleroval a ignoroval kauzy (nyní již bývalého) ministra financí své vlády a nechal ho politicky vyrůst? A pokud si Bohuslav Sobotka stěžuje, že se ČSSD nepodařilo dostatečně  prodat  jejich vládní úspěchy, tak možná je to proto, že ve skutečnosti není moc co prodávat."
8982e34c8472e3d56c733d06c7fd5a49,"Miloš Zeman nebude zvát Miloš Vystrčil na schůzky ústavních činitelů kvůli jeho cestě na Taiwan. Pak to ale nebudou schůzky nejvyšších ústavních činitelů - ale jen přátel prezidenta.    Od Miloše Zemana je to velká chyba - neškodí tím Miloši Vystrčilovi, ale politické kultuře v ČR. Prezidentova reakce mě ale vlastně ani nepřekvapuje. Vzpomeňme na všechny problémy se zvaním/nezvaním ústavních činitelů na oslavy státního svátku.    Nemluvit ale s předsedou Senátu, druhým nejvyšším ústavním činitelem, to už je “silná káva”. Jsem rád, že je v zahraničí slyšet také hlas někoho jiného, než Miloše Zemana a Andreje Babiše. Miloš Vystrčil nás na Taiwanu reprezentoval výborně a prospěch z toho bude mít celá Česká republika."
8cdba9e6f2217368437064f0f99054ed,"Demokracii můžete zlikvidovat buď cílenými útoky, nebo dlouhodobým selháváním. K tomu prvnímu potřebujete nezanedbatelný talent a dostatečné plánovací a komunikační schopnosti, jaké bohužel musíme přiznat prezidentu Zemanovi.    Ale k tomu druhému vám stačí jen nekompetence a slabost: Strach, že na vás někdo něco má. Že hrajete o všechno. Že váš drží v šachu, takže musíte přijmout jakékoli podmínky. A v téhle situaci jsou teď podle všeho Andrej Babiš a Jan Hamáček. Ti nejsou nebezpeční tím, že by dokázali Česko úmyslně a promyšleně poškodit, ale tím, že nás kvůli své slabosti a osobním zájmům nechávají padnout na kolena, zatímco si řeší vlastní hry.    Nenávist a slabost. Jedno nebo druhé nebezpečí zdravá demokracie hravě ustojí, ale dohromady je to smrtící koktejl. Proto neváhám vyslovit vládě nedůvěru. Už teď jsme na kolenou. Můžeme se jen zvednout."
8EE331F32058FB9E280D4D678E419756,"Kritizujme, diskutujme, ale neurážejme. Výroky Miloše Zemana o Lence Dusilové jsou za hranicí slušnosti. Prezident by měl být gentlemanem, Miloš Zeman se tak ale bohužel nechová."
8F2C72EAA9874DF4DE234E3B7CFF18A5,"Druhé jmenování Andreje Babišem premiérem je především výsměchem členům ČSSD, kteří v současné době v referendu rozhodují o tom, zda jejich strana má vstoupit do vlády s ANO. Je evidentní, že na jejich názoru Miloši Zemanovi a Andreji Babišovi nezáleží. Buď se v referendu rozhodnou pro vládu s ANO a KSČM, nebo vznikne koalice ANO, SPD a KSČM. V každé variantě budou mít vliv na vládnutí v zemi komunisté.     Andrej Babiš a Miloš Zeman dali zemi v roce, kdy si připomínáme 100. výročí založení svobodného Československa, polokomunistickou vládu. To je jejich ostuda a jejich odpovědnost.   ODS bude polokomunistické vládě tvrdou a nekompromisní opozicí."
907B4AD676E04B407B519A0480250B3D,"Sociální demokracie se dobrovolně žene do dvojího sevření. Do náruče oligarchy, který jí sebral levicový program a voliče, a do objetí s komunisty. Z tohoto levicového guláše vařeného Milošem Zemanem a Andrejem Babišem se bude těžko dostávat. Rozvaří se tam všechno, od levicových demokratů, přes národní socialisty až ke stalinistům, kteří se v KSČM vesele hlásí o slovo."
94F2315485DC2EB1DFDD5AD1491AA59B,"Pokud chtěl pan prezident Zeman při sestavování vlády v roce 2013 101 ověřených podpisů po pravici, měl by je chtít i po Andreji Babišovi.‬  Bylo by správné voličům říci, s kým a za jakých podmínek vláda Miloše Zemana a Andreje Babiše vzniká. ODS u tohoto divadla asistovat nebude."
96E51AD6430F031F8535D88BB6046CAB,"Gratuluji prezidentu Miloši Zemanovi k vítězství a přeji České republice, aby znovuzvolený prezident v příštím období pomáhal jejím nejlepším zájmům - doma i v zahraničí. Abychom mohli mluvit i o důstojnosti úřadu, i o úctě k ústavě.    Jiřího Drahoše poslali voliči do 2. kola jako vyzyvatele. Chci mu poděkovat za korektní kampaň a snahu přinést do předvolební diskuse slušnost. Vedl vyrovnaný souboj, na změnu to však nestačilo."
97069D66A91A276C91016F18CB48670E,"Od prezidenta republiky očekáváme vědomí odpovědnosti spojené s funkcí hlavy státu, nadhled a schopnost přenést se přes každodenní politické boje (a skutečné či domnělé vlastní křivdy) ve prospěch naší země a jejích občanů. Miloš Zeman ve svém inauguračním projevu nic z toho neukázal. Vedl své staré bitvy, shazoval politické soupeře, útočil na média včetně veřejnoprávních, vyrovnával si osobní účty. Byl malicherný a pomstychtivý, nikoliv velkorysý a státnický."
9bbecbb2a1455f9a80e4460af79c109e,"Od Miloše Zemana je to velká chyba - neškodí tím Miloši Vystrčilovi, ale politické kultuře v ČR. Prezidentova reakce mě ale vlastně ani nepřekvapuje. Vzpomeňme na všechny problémy se zvaním/nezvaním ústavních činitelů na oslavy státního svátku."
9D22F1486D51E9182578E2330FC57346,"Před týdnem jsem na tomto místě psal, že premiérova hra s prezidentem neskončí dobře pro nikoho, kromě prezidenta.  A stalo se přesně to, co se dalo očekávat - prezident Zeman zametl i s  vyjednavačem  Babišem, který pak stál na tiskovce jako zmoklá slepice a už vlastně nikdo nechápal, o co mu jde.     Kompetenční žalobu na prezidenta však podat nechce, protože se ho bojí. Ministra vyměnit neumí, protože ho blokuje prezident a nakonec - podařilo se mu to, co by ještě před týdnem nikdo nepovažoval za možné - dokázal naštvat a ponížit Jana Hamáčka tak, že si toho předseda ČSSD všiml a poprvé opravdu vypadal, že to s odchodem z vlády myslí vážně. Alespoň na chvíli ;-).     Vyplatí se připomenout, že vláda není v krizi kvůli trestně stíhanému premiérovi v brutálním střetu zájmů, ani kvůli mezinárodní ostudě, která se projevuje i tím, že ČR nikdo v Evropě nebere vážně a naposledy jsme posloužili jen jako kompars při vyjednávání Polákům a Maďarům, s nulovým výsledkem pro nás v České republice.  Problém  je ministr Staněk. Že je zralý na odvolání všichni věděli už minimálně před půl rokem. Jeho eskapády na sociálních sítích však vzbuzují oprávněnou otázku - jak někoho někdy napadlo takového člověka na ministerstvo vůbec nominovat? Nejhorší je, že to může celé skončit ještě hůře - to v případě, že premiér Babiš bude přistupovat na  kompromisy , aby vyhověl prezidentu Zemanovi.    To se netýká jen personálního obsazení, těch takzvaných  odborníků  na úrovni pana Staňka. To se týká i jiných zájmů prezidenta. Protože opakuji, Babiš Zemanovu podporu potřebuje, bez ní totiž velmi rychle skončí. Bude tedy kompromisem dostavba Temelína dle prezidentových not? Bude to kanál Morava-Labe-Volha? Bude to panda do každé vesnice? Odpovědí se dočkáme brzy.    V těchto dnech se dějí ale i jiné věci. Úplně reálné. Ministerstvo průmyslu a obchodu se rozhodlo, že nevadí, když dotace pro Agrofert EU neproplácí - Agrofertu je bude vyplácet ze státního rozpočtu. Přestože je každému jasné, že pokud ty peníze EU definitivně neproplatí, tak se do státního rozpočtu nikdy nevrátí. Absurdní? Ne, když stát řídíte jako firmu. Svou firmu.    Nejsmutnější na této situaci je to, že vedle těchto cirkusových představeních opět a znovu zanikají skutečné problémy skutečných lidí v ČR. Premiér ani vláda zkrátka nemají čas věnovat se něčemu rozumnému. Vzpomeňte si, jak dopadl ten s velkou slávou oznámený výčet úspěchů vlády - nikdo si ho nevšiml. Protože si nebylo čeho všimnout. Investice jsou rekordně nízké, reformy neexistují, byrokracie se dále rozšiřuje, země nemá pod tímto vedení žádnou ambici ani vizi a tomu všemu dává korunu deficitní rozpočet v době rekordního hospodářského růstu. Vyplatí se připomenout, že když hospodářský růst opravdu zpomalí, celý tento socialisticko-populistický konstrukt se ze dne na den rozsype, premiérova bublina plná řečí praskne a někdo to bude celé muset zaplatit. Obávám se, že absurdní návrh zvýšení poplatku za dálniční známku, aby bylo možné dokončit projekt, který bude příštím generacím znám jako „perestrojka D1“, na toto stačit nebude.    Česko si po letech socialisticko-populistického marasmu zaslouží normální a kompetentní vládu, která má schopnosti a odvahu řešit reálné problémy lidí. Tato změna se dá dosáhnout pouze ve volbách a na to potřebujeme především vaši podporu. O tu budeme bojovat dnes a denně a děkujeme za každé povzbuzení. A také za sdílení;)     PS: Užívejte léto a té D1 se stále raději vyhněte. ;)"
9e0131c4546d7f7b4ebd6ffd826983e4,"Pokud prezident Zeman hledá Peroutkův neexistující článek, je to do jisté míry nevkusná, ale vlastně spíše úsměvná umanutost. Když ale hlava státu hledá ve světle mezinárodních kamer ve vlastní zemi novičok, je to nebezpečnější více, než si dovedeme představit. Navíc ven pronikla i informace, že závěry našich tajných služeb jsou rozporné, některé novičok popírají, jedna ho našla. Prezident si vybral zprávu, která se mu hodí – a novičok je na světě.    Jaký je výsledek? Česko vypadá jako země, která slouží zájmům Ruska a zrazuje svoje spojence. Navenek taky sdělujeme, že nevíme, co se u nás děje. Vláda, které to přísluší, říká něco jiného než prezident, kterému to nepřísluší, ale zase je hlavou státu."
9e9ed3c56d3833dc1617d7a2924081b6,"Pravda o rozpočtu. Andrej Babiš tři roky vládne s ČSSD a KSČM. Komunisté tam formálně nejsou, ale prosadili si úplně všechno. Pro Babiše jsou spolehlivý a pohodlný partner. ANO hned po volbách do čela vlivného rozpočtové výboru v PS zvolilo komunistickou poslankyni Vostrou. Pěkně jim to šlapalo, v čase růstu utratili všechny peníze získané od lidí a ještě dělali deficity.    Ani letos se o rozpočtu premiér Babiš nebavil s nikým jiným, než s ČSSD a komunisty. V prvním čtení byl deficit 320 mld. pohodlně schválen – s komunisty. Mohli jsme navrhovat, vysvětlovat, varovat, vybízet – jako hrách na stěnu, prosadili si svoje. A najednou ve finále chybí Babišovi hlasy. Proč? Komunisté chtějí cosi škrtnout na obraně. Babiš nechce. Pak by i chtěl ustoupit, ať je rozpočet v kapse. Jenže se zase zasekli sociální demokraté. A tak dokola.    Jde o peníze na obranu? Ale kdepak, je to jinak – KSČM je politicky na dně a má před sjezdem, myslí si, že když nepůjdou tolik Babišovi na ruku, tak se nějak zachrání. ČSSD byla Babišem ponižována dlouho, dávno překročila všechny svoje „red lines“, tak když mu to můžou trochu vrátit, tak to dělají. Schválit rozpočet má premiér Babiš problém proto, že se mu fakticky rozpadla jeho koalice, že to nedokáže vyjednat a že nemá žádné řešení.    A hádejte, kdo za to podle něj může? Opozice. My bychom prý měli přiskočit a nahradit komunisty. Ale proč bychom to proboha dělali? Podepsat se jakkoli pod tento nesmyslný rozpočet by bylo neobhajitelné. Nepodíleli jsme se na jeho přípravě, nemohli jsme ovlivnit ani jeho výši, ani jeho strukturu - nemůžeme umožnit jeho přijetí.    Nemá-li vláda hlasy pro rozpočet, běžně prostě skončí. U nás asi ne, je deset měsíců do řádných voleb, platí nouzový stav, jsme uprostřed pandemie a na Hradě je Miloš Zeman. Pokud máme mít rozpočet, tak se vládnoucí strany a hnutí (ANO, ČSSD a KSČM) musejí buďto domluvit, nebo to celé přepracovat a přijít s něčím rozumnějším."
a059dbf2b26b1a7d38c224b7bb8ab8d8,"Je dobře, že prezident Zeman vyzval k očkováni a poděkoval lidem, kteří bojují s pandemií a chovají se odpovědně. Nespravedlivé a zbytečné útoky na opozici a média ponechám vzhledem k vánočnímu času bez komentáře."
A0A8A3592972662A92F2693C18FC4193,"Miloš Zeman nedokázal během svého prvního mandátu prosadit žádnou věcnou agendu. Nezajímal ho stav vzdělání, nezajímala ho přebujelá byrokracie, nezajímaly ho ani např. nízké mzdy.    Místo toho v uplynulých pěti letech vyvolával ve společnosti zbytečné konflikty, relativizoval komunistickou minulost, nerespektoval demokratické ústavní zvyklosti a více než o politickou stabilitu usiloval o vlastní mocenské zájmy.     V zahraniční politice znejisťoval naši euroatlantickou orientaci a vzhledem k tomu, jak byl v demokratických zemích opomíjen, nemohl pomáhat ani v prosazování našich zájmů a cílů v EU. To vše se snažil nahradit svým bonmoty, což ale u hlavy státu nestačí.    Dovedl bych si samozřejmě představit, že by jeho druhý mandát mohl být jiný. Mohl by svoji autoritu využít k prosazování věcí, z nichž mohou mít lidé skutečný užitek. Stačí jeden příklad: Miloš Zeman často mluví o potřebě investic. Proč na vládu ale více netlačí?     Přál bych si, aby jeho druhé funkční období bylo  lepší. Zatím to tak ale bohužel nevypadá."
a15f261b84848f477d24620f63997b59,"Chovám se jako vždycky. Mám odlišné názory na spoustu věcí než Miloš Zeman, reprezentujeme jiné skupiny voličů.     Jsem ale přesvědčen, že je třeba respektovat instituce i politické soupeře. Žádná země si nemůže dovolit, aby prezident a premiér spolu nekomunikovali."
A24FB952CDB74DAA4B9C3F7E7C164CCE,"Je pozoruhodné, jak se Miloš Zeman zastává A.Babiše a celý skandál okolo Čapího hnízda zlehčuje. Osa Hrad-Čapí hnízdo funguje na jedničku..."
a26048c8da94c26c04ba4419647512c6,"Vzhledem k nepřijatelnému tlaku prezidenta Zemana na rozhodnutí nejvyššího státního zástupce ve věci Čapího hnízda - a důsledkům pro důvěru v právní stát a rovnost před zákonem  - jsem proto navrhl předsedům opozičních stran (Pirátů, KDU-ČSL, TOP 09 a STAN) abychom se v úterý před jednáním PS setkali a zformulovali náš společný postoj jako jasnou pozici politické alternativy: aby se to, co bylo ještě včera nepředstavitelné, nestalo zítra běžným a normálním."
A33DBAF303DE15AF499F753DF3CF8260,"OPOZIČNÍ PRINCIPY ODS – ROZUMNÁ ALTERNATIVA PRO ČESKO  (Deklarace ODS o vztahu k nové vládě)    ODS považuje charakter vlády ANO a ČSSD s podporou KSČM za škodlivý a nemůže ji ze zásadních důvodů podpořit.    Občanská demokratická strana považuje text programového prohlášení vlády za všeobecný, v podstatných oblastech za vágní a obecně za zcela neuspokojivý. Programové prohlášení se chce zavděčit všem, ale neobsahuje konkrétní kroky, které povedou Českou republiku směrem mezi nejbohatší a nejbezpečnější země Evropy a světa.    Nejméně dva podstatné cíle programového prohlášení vlády, kterými jsou vyrovnaný rozpočet a nový daňový systém, sliboval Andrej Babiš už před 4 lety – tehdy v roli ministra financí.     Všeobecný charakter programového prohlášení dokumentuje i jedna z deklarovaných priorit - důchodová reforma - která je formulována bez jakéhokoliv obsahu a navržených řešení.    Česká republika bude mít poprvé od listopadu 1989 polokomunistickou vládu a ODS bude vůči této vládě vystupovat jako zásadní a tvrdá opozice.    Jsme přesvědčeni, že každý den, kdy bude u moci vláda Miloše Zemana, Andreje Babiše, Vojtěcha Filipa a Jana Hamáčka, bude špatný pro naši zemi. Budeme usilovat o její dřívější konec. ODS nabízí občanům politickou, programovou a mocenskou alternativu.    ODS proto dnes definuje svou pozici vůči levicové polokomunistické vládě takto:    ODS oznamuje, že:    • nepodpoří žádný vládní návrh zákona, který zavádí (bez rušení a omezení předchozích) jakýkoli nový způsob kontroly státu nad občany, jakékoli nové pokuty a jakékoli nové sankce,  • nepodpoří žádný vládní návrh zákona, který zvyšuje administrativní zátěž pro malé a střední podnikatele a živnostníky,  • nepodpoří žádný vládní návrh zákona, který vyvolá nutnost vyššího počtu administrativních zaměstnanců státu nebo nových úkonů, které státní a veřejná administrativa vykonává,  • nepodpoří žádný vládní návrh zákona, který zvyšuje výdaje státního rozpočtu, bez současného snížení jiných výdajů,  • nepodpoří žádný návrh zákona o daňových a odvodových povinnostech, který by podstatným způsobem nesnižoval daně nebo odvody,   • nepodpoří žádný vládní návrh zákona, který by omezoval systém brzd a protiváh a nezávislost institucí, které jsou důležité pro existenci demokratického právního státu.    Na rozdíl od období vlády bez důvěry ODS již nebude automaticky podporovat vládu v otázkách zahraničněpolitických a bezpečnostních priorit České republiky, když si vláda sama nezajistí potřebnou většinu v PS.     Pokud vláda nedokáže získat tuto většinu, bude ODS připravena s vládou o těchto otázkách jednat za podmínek plnění některého důležitého programového cíle ODS.    ODS potvrzuje, že bude využívat všechny politické prostředky a prosazovat:  • Zvýšení čistých mezd pro všechny zaměstnance cestou snížení daní  • Významné snížení odvodů sociálního pojištění pro zaměstnavatele  • Zrušení EET a zavedení paušální daně pro neplátce DPH – princip „Zaplať a podnikej bez dalších kontrol“ pro nejmenší podnikatele  • Velký právní úklid v zákonech, vyhláškách a byrokratických procedurách    • Výrazné snížení národních dotací soukromým firmám a výrazné snížení investičních pobídek. Ušetřené prostředky investujeme do potřebné infrastruktury státu  • Ochranu malých a středních podnikatelů a živnostníků  • Ochranu samospráv před dalším nakládáním (zvyšováním) povinností ze strany státu a snižování jejich závislosti na intervenční a dotační politice státu  • Podporu vzdělávání jako podstatné priority českého státu  • Jednotnou sebevědomou pozici v EU a strategii prosazování reforem EU založenou na národních zájmech a národním konsenzu  • Ochranu zahraničněpolitické a bezpečnostní příslušnosti ČR v transatlantickém prostoru    ODS bude chránit parlamentní demokracii a ústavní principy před snahami o jejich oslabování. ODS představuje jasnou a demokratickou alternativu k současné vládě."
a9229ac23bf15e1c7f6c5846e5cc311a,"Zeman na setkání s Babišem podpořil #EET. Žádné překvapení. Výměnný obchod funguje dokonale. Babiš ho za to podpoří v prezidentské volbě."
AA9E3A388B68EA4D2866330F49D333EA,"Prezident Zeman postupuje podle stále stejné metody. Když má problémy, něčím je přebije. Hodí médiím novou návnadu - a ta ji slupnou i s navijákem. Vždy je to něco hodně kontroverzního až skandálního, jakoby zajímavého, ale co ho vlastně ve výsledku nemůže moc ohrozit a o čem si myslí, že mu nemůže uškodit u jeho voličů. Jako třeba milost pro Jiřího Kajínka. Jestli na to máte žaludek, tak dobrou chuť. A až si na tomto tématu smlsnete, tak si prosím všichni vzpomeňme, o co tu jde, co je podstatné: Miloš Zeman nerespektuje Ústavu ČR, veřejně ponižuje další ústavní činitele, chová se zcela nevhodně a nedůstojně a prohlubuje a prodlužuje politickou krizi. Nejedná, jak má jednat náš prezident."
ae12a64c2a61b86d1b5081f61391b29d,"Prezident Zeman se ve svém inauguračním projevu snížil k osobním útokům a vyřizování účtů s médii včetně veřejnoprávních. Bylo to nedůstojné, malicherné a naprosto nevhodné."
af51d820f6163eb9288859473416b02c,"Prezident Zeman mě při našem dnešním jednání ubezpečil, že je připraven urychleně podepsat pandemický zákon tak, aby mohl neprodleně vstoupit v platnost. https://t.co/5EmKTPtgxf"
B0B6D2B49631A00E7C75B78282A026E9," Miloš Zeman mluví o českých národních zájmech a o tom, jak, co a kde bude prosazovat. Ale s kým z důležitých zahraničních státníků - myslím z demokratických zemí - jedná? V kterém evropském městě byl a hájil zájmy České republiky? Víme, že se dokáže setkat s někým z Ruska a z Číny, to je jasné a to já nezpochybňuji. Byl bych ale rád, aby to bylo vyváženo setkáním s americkým prezidentem a představiteli evropských zemí. "
B3396449F4FEC0CD970C642F3D3BE5FC,"Po dvou týdnech, kdy byl Andrej Babiš pověřen jednáním o sestavení vlády, jsme se dozvěděli, že hnutí ANO chce mít jednobarevnou menšinovou vládu, že mu prezident Miloš Zeman už dopředu slibuje i druhý pokus a že není zcela vyloučena existence menšinové vlády bez důvěry parlamentu po celé čtyři roky. Podle nás je toto v rozporu s duchem ústavy, a proto na nejbližší možné schůzi Poslanecké sněmovny předložíme návrh usnesení, kterým vyzveme nově vznikající vládu, aby se zdržela všech kroků nad rámec běžné správy jednotlivých resortů. Předložíme také následně návrh zákona, který vládě bez důvěry či vládě v demisi některé kroky výslovně zakáže."
b6d01694a70da733210b032baf6b9690,"Jsem rád, že voliči ve volbách zastavili dominanci koalice ANO, ČSSD a KSČM. Můžeme výsledky počítat, jak chceme, ale toto je fakt. Hnutí ANO bylo v Praze jasně poraženo a voliči celostátně odmítli současnou vládní koalici.  Voliči v senátních a komunálních volbách potvrdili a posílili výsledek parlamentních voleb: ODS je hlavní politickou alternativou vůči hnutí ANO. To považuji za velký politický úspěch ODS a děkuji všem, kteří k němu přispěli.  Jsem také velmi rád, že pro politické extrémy skončily senátní a komunální volby fiaskem. Je to důležité i kvůli tomu, že Andrej Babiš a Miloš Zeman vnutili lidem polokomunistickou vládu a většinu populistů s podporou politických extrémů. Dříve, než se dalo čekat, voliči řekli, že takto to nechtějí.  Voliči příští víkend ve 2. kole rozhodnou o tom, jak bude vypadat Senát. Díky kandidátům ODS a kandidátům s podporou ODS je velká šance, že Senát zůstane protiváhou polokomunistické koalice Andreje Babiše a Miloše Zemana. První krok je za námi, změnu je však potřeba dovést ve 2. kole do úspěšného konce!"
B73237EEAAD67FC3D32C86ACD4B106F7,"Andrej Babiš - nedávno prezidentem Zemanem pověřený sestavováním vlády -  poskytl rozhovor svému serveru iDnes. Jaké překvapení: znovu si v něm stěžuje na celý svět!  Například si stěžuje, že s ním nikdo nechce vytvořit vládní většinu - přitom pravda je taková, že se o to A. Babiš ani nepokusil, naopak už 10. den po volbách se společně s prezidentem Zemanem dohodli, že ANO se svými 29, 6 % bude chtít vládnout samo.  Babiš znovu zamlžuje klíčový problém ANO, a to je trestní stíhání a podezření ze závažné trestné činnosti dvou klíčových figur tohoto hnutí, které podle našeho názoru nemohou být ve vládě bez očištění soudem.   Znovu si stěžuje i na ODS:  Nevím, jestli řekli svým voličům, že kandidují do opozice . Tak mu vzkazuji, že je to přesně naopak: Jasně jsme řekli, a slíbili, za jakých okolností půjdeme do vlády a za jakých ne. ODS prostě nemůže jít do vlády s trestně stíhanou osobou, resp. s osobou podezřelou ze závažného trestného činu. Naše programové podmínky pro účast ODS ve vládě jsme navíc průhledně napsali do naší Vyšehradské deklarace mnoho týdnů před volbami.   A. Babiš nám přes svá média vzkazuje, že sestaví vládu a pak bude jednat jako první s ODS o podpoře jejího programu. Rád se setkám s představiteli ANO a zeptám se jich například, kde je v jejich programovém prohlášení vlády zrušení EET a nahrazení paušální daní, kde je zrušení kontrolního hlášení, kde je snížení odvodů nebo kde je zásadní a spravedlivé snížení daní ... Přes půl milionu voličů ODS nám dalo hlas na to, abychom prosazovali náš program a abychom nezavírali oči nad přehmaty ANO. A to budeme i dělat.  https://zpravy.idnes.cz/rozhovor-andrej-babis-ano-vlada-d3m-/domaci.aspx?c=A171112_154802_domaci_kop"
b7d2275b8ac507bea1cd1f04b1da7cde,"Miloš Zeman se v dnešním rozhovoru nezlobil na Rusko, ale na redaktorku, protože mu kladla otázky. Sám místo jasných slov hlavy státu a vrchního velitele ozbrojených sil také kladl otázky a zpochybňoval zpravodajské služby. Vážně zvláštní formát vystoupení prezidenta."
B7FD69B46A8B197CD571A0F25E0091C9,"Příliš mnoho lidí se smířilo s tím, že prezident Zeman ústavu obchází, interpretuje po svém a porušuje jejího ducha. Nesprávné je to vždy, míra škodlivosti je rozdílná. V případě jeho zásahů do vládní moci však dochází k něčemu nesmírně závažnému.     Prezidenta lidé nevolí proto, aby sestavoval vládu. Vládu mají sestavovat politické strany. Na půdorysu parlamentu, ne podle vůle prezidenta, jeho poradců či zájmů bůhvíkoho. Nic jiného není demokratické."
B997D3CB65E91B641E1C42A3B7F43635,"Prezident Zeman přišel podpořit polokomunistickou vládu, které je spoluautorem, ale jinak jsem smyslu jeho vystoupení bohužel neporozuměl."
B9D393B68A6412C661BA2F3078D03CD5,"V české politice se začalo nenormální vydávat za normální. Myslím, že v budoucnosti se budou lidé divit, jaká byla v naší době politika podivná.    Patřím mezi ty, kteří se snaží politice vrátit smysl, zároveň jsem měl možnost pozorovat „z první řady“  sebedestrukci vlády Bohuslava Sobotky, ohýbání ústavy prezidentem Zemanem a premiérem Babišem, jejich vládu bez důvěry zato s podporou politických extrémistů  i schválení Babišovy „slučovací“ levicové vlády, která se opírá o komunisty.     Tak vznikla kniha „Jak uvařit demokracii“. Rád se s Vámi uvidím na autogramiádě v Brně a těším se debatu o současné politice."
ba2810ddff7ad48b221332325222ce93,"Miloš Zeman je už teď nejsilnějším hráčem. Všichni ministři, o kterých pochyboval, jsou pryč. Sehnat 120 hlasů pro rozpuštění sněmovny nevidím jako nereálné, mohlo by se to povést. Třeba i hnutí ANO uzná, že je to pro něj lepší, říká předseda ODS Fiala. https://t.co/6VNJ51DSj8"
ba76611963f6cf1d584159b85b374f72,"Senát opravil legislativní chybu v pandemickém zákoně. Nic nebrání tomu, aby ho Poslanecká sněmovna v pátek přijala se senátní úpravou a následně ho podepsal prezident Zeman. Z naší strany jsme dohodu dodrželi. Nouzový stav není nutné dále prodlužovat."
bb93526e5cebdbb0893c5ae5734aea54,"‪M. Zeman dnes v Rusku hájil Rusko před “překrucováním dějin”. Od českého prezidenta bychom ale očekávali především hájení českých zájmů a taky obranu před ruským překrucováním historie. Korektní vztahy nelze zaměňovat za servilitu. ‬"
bbeb9823bc5ec743f28199111cf3d4dd,"Miloš Zeman nebude zvát @Vystrcil_Milos na schůzky ústavních činitelů kvůli jeho cestě na Taiwan. Pak to ale nebudou schůzky nejvyšších ústavních činitelů - ale jen přátel prezidenta."
bc8342a9a5b74e22e9f4ee08946a953a,"Miloš Zeman v minulosti sliboval, že nebude zemi rozdělovat, ale spojovat. Pět let ve funkci prezidenta však dělal pravý opak. Naše společnost je rozdělená, prezident není nadstranický a v zahraniční politice zpochybňuje klíčové strategické zájmy ČR. I proto běžte volit. Změna je možná. ‬"
C0E366FCD85807164FD3FA541D5BAA8E,"Nevím, co prezident Zeman oceňoval. Já spíše oceňuji, že se policejní prezident Tuhý za některé postupy policie omluvil. Ještě zbývá vyjasnit, zda někdo nese politickou odpovědnost. Policie České republiky má naše občany s rozdílnými názory chránit, ne je šikanovat."
c368b1216b5ea618fe21d321f960f8ac,"Předal jsem prezidentu republiky Miloši Zemanovi seznam kandidátů na ministry budoucí vlády. Pan prezident mě informoval, že mě jmenuje premiérem 26. listopadu v Lánech. https://t.co/dgUJxWzGyQ"
c37282595577ea0eaca350661a9248f8,"Potřebuje někdo ještě nějaký důkaz, že současná vláda je vládou Miloše Zemana? https://t.co/ycNUU94ZmN"
c5b2b3d93faa66aa75bb1de626e346b6," Nedělat nic, protože to může být horší, je cesta do pekel. Současná vláda JE vládou Miloše Zemana.  @P_Fiala @SpoluKoalice https://t.co/bXwHmcnCAa"
c670015e180b625c98f4e44c3cf45afc,"Andrej Babiš a Miloš Zeman by měli mít nejdříve jasno, kde najdou většinu pro svou vládu, až poté rozdávat ministerská křesla. Každý politik by měl respektovat parlamentní systém."
c7040b54a59506ca6cd2aefc131eca03,"S prezidentem Zemanem máme na celou řadu věcí zcela odlišné názory, ale přesto mě nepřekvapuje, že zkritizoval návrh státního rozpočtu na rok 2022.   Vláda chce přijít s “rozpočtovým paskvilem”, který nemůže nikdo soudný podpořit - ať již stojí politicky “vlevo”, či “vpravo”."
c94672ee1a9225f1f9b350ccc2974c47,"Podpisem prezidenta M. Zemana byl dokončen ratifikační proces přijetí Finska a Švédska do NATO v ČR.    Zbývá posledních 6 zemí, které musí přijetí našich severských přátel schválit. Věřím, že nedojde k žádným komplikacím a my brzy přívítáme Finsko a Švédsko v NATO."
ca444203adb253a83177eea7edcfb481,"Prezident Zeman se dnes paradoxně zachoval jako gentleman, když přišel do Sněmovny podpořit tento rozpočtový paskvil. Ve svém projevu takřka nic neřekl, ale ani se mu vlastně nedivím, chválit na rozpočtu není co. Kdyby měl mluvit pravdu, musel by ho paní ministryni hodit na hlavu"
CD2D7D9AD5063DDB9C682A38772F4087,"V politickém seriálu napsaném pány Babišem a Zemanem je plno absurdit a neobvyklých věcí. Nezvyklé je i to, že nervy nyní ztrácí především vítězný premiér. Nejen během nočního jednání ve Sněmovně, kde, jak sám říká, neunesl diskusi. Ztrácí trpělivost dokonce i s novináři ze svého svěřeneckého fondu, které nenechá ani dopovědět otázku. A ztrácí i zbytky důstojnosti, když o překot mediím vypráví směšnou báchorku o tom, že za vládu s komunisty vlastně může ODS. Jsme svědky opravdu podivné oslavy „manažerského vítězství“. Po devíti měsících slaví Andrej Babiš nervozitou, vztekem a ztrátou zábran."
ceb827eae21da112dae4a71ca7febd1e,"Argument, že v případě vyslovení nedůvěry vládě Andreje Babiše převezme moc Miloš Zeman, je mimo realitu.    Prezident už tuto moc má, současná vláda je mnohem více jeho než Andreje Babiše. Když se panu prezidentovi nelíbil ministr Blatný, který byl proti Sputniku V, byl nahrazen. Když se mu nelíbil příliš prozápadní ministr Petříček, opět byl nahrazen.    Vyslovení nedůvěry vládě je i symbolickým krokem jak dát najevo, že se nesmíříme s tím, kam současná vláda vede zemi. Nemohl bych se podívat do očí voličů, kdybychom se o to alespoň nepokusili. Více argumentů si poslechněte v mém rozhovoru na DVTV."
cf2bdc28b1a7d2eb3a7def788922f673,"V Jizerských horách a speciálně v Albrechticích je krásně. Řadu let je zde starostou Jaroslav Zeman, který je nejen úspěšným politikem, ale i podnikatelem. Vše zvládá díky své neskutečné energii a nasazení. Jsem přesvědčen, že to v podzimních komunálních a senátních volbách ocení i voliči."
D1267F41F9A5B7017866F2D156716D65,"Jaroslav Zeman je nejen úspěšný podnikatel a starosta Albrechtic v Jizerských horách, ale i senátor za obvod Jablonec nad Nisou. Albrechtice se úspěšně rozvíjejí, jeho společnost Detoa prosperuje a o tom, že v Senátu odvádí pro svůj obvod dobrou práci, svědčí i fakt, že letos bude svůj senátorský mandát obhajovat i s podporou Starostů pro Liberecký kraj. Nejen oni jsou s prací Jaroslava Zemana v Senátu spokojení."
d134879a2be0e9b6aac34f8a9df753f5,"Pavel Zeman byl dlouho trnem v oku vládnoucí garnituře, vzpomeňme jen na připravovanou kárnou žalobu ministryně Benešové, která na něj dlouhodobě vyvíjela tlak.    Nyní je důležité ochránit nezávislost Vrchního státního zastupitelství, aby do budoucna zůstala zachována nestrannost trestního řízení a ochrana veřejného zájmu."
D1892022A84234C6CBCF76E15A8BFC24,"Podle Miloše Zemana má být rozpočet v době hospodářského růstu přebytkový. Souhlasím. Jen nechápu, proč chválil ten současný - s deficitem 60 miliard."
d48635a92515548fdfd7a07c5468fea2,"Strašit vládou Miloše Zemana znamená zavírat oči před skutečností:    současná vláda je vládou Miloše Zemana! Andrej Babiš mu jde na ruku ve všem, co si pan prezident přeje. Vyměnil ministry, kteří se prezidentovi nelíbili a nominoval ty, kteří Hradu vyhovují.    Podívjete se na členy vlády, co říkají a co dělají. A politickým náměstkem ministra vnitra je nově Michal Hašek. Potřebuje ještě někdo další důkaz? Kdo zvažoval vakcínu Sputnik? Kdo chtěl pustit Rosatom do tendru na dostavbu Dukovan? Vláda, kterou vede Andrej Babiš, ale fakticky ji ovládá prezident Zeman.    Tomu všemu nelze nečinně přihlížet a tvářit se, že se nic nedá dělat. Povinností opozice je vyslovit vládě nedůvěru a dát šanci voličům, aby znovu  rozdali karty ."
DA474529DE8F33F1984788E6D4C3020B,"Prezident Zeman využil situace a ukázal Andreji Babišovi, kdo je tady pánem. Máme tu dvojvládí, o členech vlády rozhoduje prezident. Premiér je slabý, na svůj úřad nestačí."
DB76B31BE8AD9140F040FB612604C3CA,"Je dobře, že premiér Andrej Babiš svým dnešním vyjádřením snad alespoň částečně napraví to, co způsobil prezident Zeman. Jen je škoda, že pan premiér nedementoval prezidentovy výroky mnohem dříve."
dbb7e6b2ad6c62aa22f1458b51138888,"Nemluvit ale s předsedou Senátu, druhým nejvyšším ústavním činitelem, to už je “silná káva”. Jsem rád, že je v zahraničí slyšet také hlas někoho jiného, než Miloše Zemana a Andreje Babiše. Miloš Vystrčil nás na Taiwanu reprezentoval výborně a prospěch z toho bude mít celá ČR."
DC76934D19128E8CA2B04ED67243AD46,"Politickou kulturu v naši zemi poškozují podobné postoje a názorové veletoče prezidenta Zemana, který byl ještě nedávno rázným stoupencem “presumpce viny” u politiků. Vím, že by namítl, že “jen idiot nemění názory”. Jenomže morálka není jen názor, ale životní postoj..."
E477517AB0F6A12C640B281A3895D1B1,"Rozumím důvodům, proč někteří lidé nechtějí oslavovat 100. výročí založení Československa v přítomnosti prezidenta Zemana.    Chápu však i ty, kteří slavnost na Pražském hradě berou jako oslavu naší moderní státnosti, a ne jako soukromou akci Miloše Zemana a jeho přátel.     Sto let republiky si připomínáme jen jednou. Je to slavnostní den všech obyvatel naší země. I proto jsem se rozhodl na rozdíl od minulých let pozvání přijmout a z titulu místopředsedy Poslanecké sněmovny se oslav zúčastnit."
e5ec3189ac05752168501f0fa9871007,"Prezident Zeman svým prohlášením o možné abolici pro Andreje Babiše vytváří nepřijatelnou situaci pro nejvyššího státního zástupce. Dává mu dopředu a zcela nepokrytě najevo, že ať již udělá v případě Čapího hnízda cokoli, je to jedno. Je to v rozporu se všemi dosavadními prohlášeními prezidenta Zemana o tom, jak bude využívat tuto prezidentskou pravomoc. A je to další tvrdý úder v důvěru v právní stát a rovnost občanů před zákonem.    Po předsedovi vlády Babišovi se teď i prezident Zeman nanejvýš necitlivým způsobem vysmívá úloze a pozici státního zastupitelství. Místo zdrženlivosti v nanejvýš citlivé situaci nadále jitří emoce. A dává najevo, že jsou tu dvě kategorie politiků, dvě kategorie občanů, pro které platí jiná pravidla a jiné normy.    Ctím výsledky voleb ve vztahu k prezidentovi i ve vztahu k Poslanecké sněmovně. Síla opozice je limitována počtem jejich mandátů. Přesto nechci, abychom mlčením přecházeli to, co by ještě včera bylo nepřijatelné. A aby se to zítra už zdálo celkem normální a běžné."
e82aa78cd3057cf977668db7fe0942e2,"V přímém přenosu probíhá rozvrat policie způsobený vládou. Spory ministrů řeší prezident Zeman. A co dělá pan premiér? Sleduje to doma u TV?"
ebb93329985afefc255c8d00741ffa47,"Po předsedovi vlády Babišovi se teď i prezident Zeman nanejvýš necitlivým způsobem vysmívá úloze a pozici státního zastupitelství. Místo zdrženlivosti v nanejvýš citlivé situaci nadále jitří emoce."
ee91c25bb2669cc883e21730bad4c038,"„Žádám vás, vážený pane prezidente, abyste se ke zmiňovaným informacím jasně vyjádřil a případně vyvodil odpovědnost,“ píše Vystrčil Zemanovi kvůli kauze Kubera. Projděte si dopisy pro prezidenta:    https://t.co/TEHYa3Vnus"
EFA6D4B2FCD49C35189E47D1DF20957B,"Nikoho neposílám do vazby ani nespekuluji o tom, kdo bude po volbách premiérem. Nicméně pokud si něco nedovedu představit, tak to, že by premiérem mohl být jmenován někdo, kdo je toho času ve vazbě. A je jedno, zda se jmenuje Novák nebo třeba Babiš. Takovéto rozhodnutí by zostudilo nejen prezidenta, ale i celou Českou republiku. Nemohu uvěřit tomu, že by něco takového mohl prezident Zeman myslet vážně."
F0FB857CD7A1B8AD46561C90A4C5E381,"Mocenské spojení prezidenta Miloše Zemana a premiéra Andreje Babiše je dlouhodobou realitou. Z tohoto pohledu nejsou závěry jejich dnešní schůzky překvapením. Jen mě udivuje, že jim u toho chce i nadále asistovat ČSSD."
F608A66FC13E15B4F9760A9D9173F55F,"M. Zeman, Andrej Babiš a Jan Hamáček se zapíší do novodobé historie země jako ti, kteří přivedli znovu k moci KSČM. Je to jejich rozhodnutí a jejich zodpovědnost. ODS udělá vše pro to, aby tato ostudná etapa trvala co nejkratší dobu."
f850fe101ec2cf4393424eb6d702a970,"Dnes jsem od prezidenta republiky Miloše Zemana obdržel oficiální pověření k jednání o sestavení vlády. Toto pověření jsem přijal.  V následujících dnech budu pokračovat v jednáních s koaličními partnery o definitivní podobě vlády."
f8afb64a50a8c0487db00265ba5acbe0,"Prezident Miloš Zeman dnes jmenoval Zdeňka Nekulu ministrem zemědělství.     Ministr Nekula nebyl 17. prosince minulého roku jmenován společně s dalšími členy vlády z důvodu pozitivního testu na koronavirus.    Jsem rád, že nyní je naše vláda kompletní. https://t.co/chbioHDu3N"
FB2A11F4EA46D20C871A8C3C5FD13CAB,"Miloš Zeman sliboval voličům, že bude jako prezident společnost spojovat. Celé tři roky ve funkci však ukazuje, že je to právě naopak. Často používá konfrontační styl, který není vhodný pro hlavu státu.     Možná největším problémem je, že prezident Zeman nerespektuje ústavní zvyklosti a tradice české demokracie, ale dělá si, co chce: například nejmenuje profesory, rehabilituje období komunismu, přibližuje nás k Východu a znejišťuje naše západní spojence. Funkce prezidenta v Zemanově pojetí není pokornou službou občanům, ale slouží Miloši Zemanovi k nepokornému prosazování jeho levicových nápadů. Někdy to vypadá, jako by si Pražský hrad spletl se Strakovou akademií. Nepotřebujeme prezidenta, který provokuje a zásobuje nás bonmoty, ale hlavu státu sjednocující společnost a důstojně reprezentující Českou republiku."
fd391d1d44b2c3199b6ba9ee100157cb,"Jednal jsem s panem prezidentem Zemanem o nové vládě. https://t.co/hS6O23Gn3f"
FEDD1288D12C140CA3EB4789180646AE,"Proč by Miloš Zeman neměl vyhrát prezidentské volby a proč Andrej Babiš selhal při sestavování vlády."
