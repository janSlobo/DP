StatementId,Text
2ec4cde19c4202ec86ee1d92ce40eb68,"Ministr zdravotnictví Adam Vojtěch se neobává otevírání českých hranic. „Není udržitelné, abychom byli obehnáni zdí,“ řekl v rozhovoru po Skypu pro https://t.co/CiGwjlro0z. Přesto je opatrný s otevíráním Česka pro takzvané třetí země. https://t.co/3OgxBMtx5I"
31d820a832124f5a04e13dbc8cf8849e,"Čau lidi. Jo, jsem tvrdej na lidi, se kterými dělám. Stejně jako na sebe, jsem tvrdej i na ministry. To jste včera viděli v televizi. I když ten dotaz novinářky na ministra byl, musím říct, fakt nesmyslný. A proč jsem tvrdej? Protože mi o něco jde. A teď jde o zdraví našich občanů. Je to i otázka národní bezpečnosti. Uplynul týden od prvního případu nákazy koronavirem a jak už určitě víte, děláme naprosté maximum, aby se nám nestalo to, co se děje hlavně v Itálii, a doufejme, že se nestane ve Francii, Německu i Španělsku. Tam podle názoru našich expertů už asi nejsou schopní zabránit nekontrolovanému přenosu viru a zjistit u každého pacienta původní místo nákazy a nosiče viru. Ale my se o to stále snažíme a zatím se to daří.    Chtěl bych moc poděkovat za naši vládu hlavně krajským hygienikům, všem lékařům, zejména z infekčních klinik a oddělení, zdravotníkům, sestřičkám, prostě zdravotnickému personálu a všem, kdo nám pomáhají. Moc děkuju za vaši obětavou práci. Moc si toho vážím. Priorita naší vlády je hlavně ochránit zdraví našich lidí. Víme, že koronavirus samozřejmě způsobí velké ekonomické ztráty. Teď jde ale o zdraví a to je pro nás všechny nejdůležitější. A ekonomické ztráty budeme sčítat dlouho.   Dopisuju tohle hlášení v neděli, kdy máme 31 pozitivních pacientů, trasujeme a víme o zdrojích nákazy. Snažily se o to i některé ostatní země, ale vzhledem k obrovskému nárůstu to nemohly zvládnout, vzdaly to. Ale u nás je ještě dobrá šance, že to zvládneme, když budeme všichni disciplinovaní a solidární.  Nakažení jsou ve velmi dobrém stavu, většina z nich se léčí doma. Ale hlavní problém Evropy je Itálie. Třetí největší destinace zahraničních dovolených Čechů po Chorvatsku a Slovensku.  Vývoj v Itálii je dramatický, za včerejšek 36 mrtvých a 1247 nakažených, celkem už 366 mrtvých a 7375 nakažených.  Nárůsty v Evropě za poslední dva dny jsou obrovské, virus se rychle šíří. Za chvilku dám sem na Facebook tabulku. Uvidíte, že to zatím pro nás nevypadá tak špatně, ale je jisté, že v Evropě to bude stále stoupat.  Co jsme udělali, už určitě víte:  Jako první v Evropě jsme zakázali jsme lety z nakažených oblastí v Itálii a po nás to za několik dní udělalo Švédsko a Rakousko. Taky jsme zrušili lety z Jižní Koreje, která je spolu s Čínou, Iránem a Itálií hlavním celosvětovým centrem nákazy. Přestali jsme vydávat víza íránským občanům a kontroly na letištích provádí tímto směrem opatření.  Zavedli jsme karanténu pro naše občany, kteří se od půlnoci z 6.3. na 7.3. vrací z Itálie i pro lidi s trvalým i přechodným pobytem, co u nás pracují, tedy i pro cizince.  KARANTÉNA je nutná. Kdo jste včera a dneska přijeli z Itálie, povinně 14 dní doma. I všichni ostatní, kteří teprve budete přijíždět. Týká se to nejen českých občanů, ale všech, kteří se vrátili od půlnoci 7. března z Itálie, včetně osob s přechodným nebo trvalým pobytem v Česku nad 90 dní. Výjimku z karantény mají jen řidiči dopravní zdravotní služby, kamionů a piloti dopravních letadel, nechceme samozřejmě paralyzovat české exportní firmy.  Zítra v 7 ráno spouštíme kontroly a informační kampaň na hranicích na 10 vytipovaných přechodech. Každé vozidlo obdrží leták, stejně tak každý cestující vlakem a letadlem. Bude prováděno namátkové měření teploty policisty a celníky za asistence hasičů.  Podle informací naší velvyslankyně v Rakousku, pokud Rakušané zjistí nakaženého, pošlou ho dle stavu do nemocnice nebo karantény. Do karantény půjdou i spolucestující. Příslušné spolkové země nyní řeší zdravotnické kapacity, kam by tyto lidi posílali. Přesně to budou vědět v příštím týdnu. Kdyby chtěla osoba ujet, budou prostřednictvím systému EWRS varovány ohledně nemocného ČR i další možné země průjezdu jako Slovinsko, Itálie. Doporučím, abychom zvolili podobný postup.  Lidi mi píšou, ať zavřeme hranice. Ale je potřeba vnímat specifika Evropy, volný pohyb osob v rámci schengenského prostoru, nemůžeme prostě zakázat VSTUP do země. Proto jsem vybídl italského premiéra, aby vyzval Italy, aby nejezdili mimo Itálii do doby, než se u nich situace zvládne. Vstup do naší země můžeme kontrolovat, samozřejmě, což od pondělních 7:00 uděláme.  Takže: pokud nemáte výjimku, žádám každého, kdo se vrátí z Itálie, nahlaste se nejpozději zítra, v pondělí, svému doktorovi, samozřejmě přes mobil, mail, Skype, WhatsApp, jakkoli, ale NA DÁLKU. Osobně nechoďte. Kdo jste v zaměstnaneckém poměru, máte nárok na nemocenskou. Všechny zaměstnavatele vyzývám, ať svým lidem uznají překážku v práci a dají jim plnou mzdu. Některé profese mají výhodu, že můžou mít home office. Ztráty firem bude řešit Českomoravská záruční a rozvojová banka.  Kdo karanténu poruší, čeká ho pokuta. Až 3 miliony korun. Karanténa není můj výmysl, je to rozhodnutí ministra zdravotnictví na základě doporučení epidemiologa Romana Prymuly. Všechna rozhodnutí ohledně koronaviru dělá ministr zdravotnictví na základě zákona č. 258/2000 Sb. Zákona o ochraně veřejného zdraví. Všechna opatření koordinuju a řídím jakožto předseda Bezpečnostní rady státu.  Pokud jste přijeli z Itálie, je jedno, že se právě teď cítíte dobře. Koronavirus se chová tak, že častokrát ani nevíte, že ho máte, a přitom ho můžete přenést na kohokoli jiného.  Vy, kdo jste do Itálie měli v plánu vyjet, tak to NEDĚLEJTE. Neohrožujte sebe, své milované i všechny ostatní lidi. Nedopustíme, aby se u nás koronavirus vymknul kontrole. Sever země je v od dnešního rána v karanténě týkající se celé oblasti Lombardie a 14 provincií. Nařízení se dotýká víc než 16 milionů lidí a za porušení karantény hrozí na rozdíl od Česka dokonce 3 měsíce ve vězení.  U nás je v karanténě zatím 1100 lidí. Zdravotníkům v Itálii zrušili dovolené.  Dekret zavádí povolení vstupu do a ze zón pouze v nejnutnějších případech. V uvedených zónách se mají fyzické osoby vyvarovat všem přesunům při vstupu a výstupu do zón, stejně jako na území těchto teritorií, ledaže by se jednalo o doložené přesuny z pracovních důvodů či nezbytných zdravotních důvodů. Jsou povoleny návraty do vlastního bydliště, což je důležité pro naše občany, kteří jsou teď v Lombardii a provinciích Modena, Parma, Piacenza, Reggio Emilia, Rimini, Pesaro a Urbino, Asti, Alessandria, Novara, Verbano-Cuiso-Ossola, Vercelli, Padova, Treviso, Benátky.  Maďaři, Poláci a Slováci mají míň nakažených koronavirem jen proto, že nejezdí tolik lyžovat do Itálie, ale spíš do Rakouska. Češi ale Itálii milují, a jak víte, prakticky všichni naši pacienti se nakazili právě tam, nebo od těch, co si to z Itálie dovezli. Čekáme další případy, protože se teď o víkendu vrací další turnus. Každý, kdo překročí naše hranice dostává do mobilu automaticky varovnou smsku. Od zítřejšího rána budou celníci, policisté a hasiči rozdávat na 10 hraničních přechodech letáky v češtině, němčině, angličtině a italštině a namátkově měřit lidem teplotu. Letáky budou i v mezinárodních vlacích, kde je budou rozdávat cestujícím průvodčí, a samozřejmě i na letištích.  Itálie je skutečné centrum epidemie. Za 3 dny stoupl počet nakažených o 2794 a mrtvých o 126 a celkem už tak mají 5883 nakažených a 233 obětí. Francie, Německo, Španělsko už mají stovky nakažených. Rozběhl se u nich komunitní přenos, to znamená, že to lidi chytají od sebe navzájem, aniž by vycestovali. U nás je to pořád hlavně importovaná záležitost a naši epidemiologové odvádí od prvního nálezu vynikající práci. Dělají s pacienty důkladné rozhovory a trasují je, to znamená, že zaznamenají veškerý jejich pohyb a tipují další potenciální nakažené.  Je to opravdová detektivní práce a na každého nakaženého jsou nasazení 2 až 3 epidemiologové. Třeba s americkou turistkou, o které jsem vám psal v minulém hlášení, proběhl 6hodinový rozhovor o všech okolnostech její cesty: jak s kamarádkou přiletěla z Milána do Vídně, odtud vlakem do Budapešti a do Prahy, kde se ubytovala přes Airbnb. Do karantény tak šel personál, který měl právě v těch vlacích službu, i taxikáři, se kterými se vezla. Okamžitě jsme informovali Maďarsko, aby udělali stejná opatření jako my a včas nařídili karanténu všem, kteří se s nimi potkali. A jakmile turistky dokončily pohovor s českou stranou, domluvili jsme jim telefonické interview se zastupiteli ministerstva vnitra a zahraničí Maďarska. Takhle má V4 fungovat. Bez synergie nemáme šanci šíření viru zastavit.  Ministerstvo financí taky zkontaktovalo vedení Airbnb a nastavilo s nimi, aby na požádání u každého námi dodaného jména pacienta přesně doložili, kde a kdy se ubytoval. Doteď byli totiž lidi, kteří se ubytují přes Airbnb, prakticky neviditelní.  Tohle trasování pacientů je možné jen díky tomu, že se nám daří držet koronavirus pod kontrolou. Je teď na každém jednom z nás, jestli se to bude dařit i dál. Prvořadá je OHLEDUPLNOST. Je jedno, kdy jste cestou z Itálie naši hranici překročili. Prostě ZŮSTAŇTE DOMA. Viděl jsem v televizi pána ze Zlína, který říkal, že se vrátil do Česka dřív, protože mu zavolali známí, ať se vrátí před půlnocí, než začne karanténa. Chápu, že lidi chtějí být dřív doma, ale všechny, kdo se vrátili i v průběhu pátku před vyhlášením karantény dřív, prosím, ať se také nahlásí svému lékaři. Ta 14denní karanténa není žádné drama. Nikdo z nás snad nechce, abychom kvůli nákaze museli zavírat školy a rušit velké akce.  Pokud máte respirační obtíže a zvýšenou teplotu, nechoďte do ordinace, zavolejte hygienickou stanici na čísle 112 nebo lékaře na čísle 155 a počkejte, až k vám přijede sestra na odběr.  Ve 13 městech, kde jsou nemocnice s infekčním oddělením, už fungují speciální sanitky, ve kterých jsou vyškolené týmy a dělají odběry u lidí doma. Případy, které jsou pozitivní, ale mají lehký průběh, izolujeme v domácích podmínkách, pacienti, kteří budou vyžadovat intenzivní péči, budou převezení do nemocnice. Takto se to osvědčilo i v jiných zemích. Taky jsme zmnohonásobili kapacitu našich laboratoří. Testy už nedělá jen Národní referenční laboratoř, ale i 8 laboratoří v různých krajích.  Zatím nerušíme velké akce. U těch, co mají účast nad 5000 lidí, ale musí organizátoři povinně hlásit krajským hygienickým stanicím podrobnosti včetně národnostního složení, věku a způsobu dopravy účastníků. Krajské hygienické stanice na základě toho vyhodnocují epidemiologické riziko. Bohužel jsme byli nucení po těžkém rozhodování vyloučit účast diváků na Světovém poháru v biatlonu. Jak jsem viděl v televizi, někteří sportovci to díkybohu berou s humorem, jeden říkal, že bude slyšet každý výstřel.  I když ostatní velké akce nerušíme, platí, že naše země zavedla v rámci EU jedna z nejpřísnějších opatření. Některá opatření jsme zavedli jako první v Evropě. Dokonce našemu ministrovi zdravotnictví vyčítali na radě v EU, že jsme moc restriktivní.  Zastavili jsme nejdřív přímé linky z Číny, potom i z Jižní Koreje a severní Itálie. Na začátku týdne nás za to všichni kritizovali, nakonec se ale řada zemí zachovala stejně, až po nás následovalo Švédsko a Rakousko.  Omezili jsme tím příchod 9 tisíc lidí týdně z nejvíc postižené oblasti v Evropě. Autem jich přijíždí jen 10 procent a další pozemní spoje jsme rušili taky.  Obrovský problém začal být Írán, kde za jediný den přibylo 1076 případů. Budeme muset zastavit vydávání víz. Rozhodně do této země necestujte.  Zavedli jsme mimořádná opatření pro mezinárodní spoje. Víc jak 60 souprav mezinárodních spojů Českých drah s 200 vagony prochází dezinfekcí a ionizací. Dezinfekci máme i na vlakových nádražích. Na všech dálnicích a nádražích jsou nonstop informace na elektronických tabulích, v čekárnách a nádražních halách plakáty, stojany a dezinfekční sety, ty jsou už dávno i na letištích. Ve všech mezinárodních spojích funguje perfektní informační servis v několika jazycích, vydali jsme manuály pro autobusovou přepravu. Informace jsou i na dálničních odpočívadlech.  A dobrá zpráva z posledních hodin. I když je absolutní nedostatek dezinfekčních stojanů, Ministerstvu dopravy a Správě železnic se podařilo zajistit jich slušné množství. Od rána se instalují na všech vlakových nádražích. Celé nákladní auto stojanů jsme ráno složili přímo na hlavním dopravním uzlu v Praze hl.n., následovala Libeň, Vršovice, Holešovice, Smíchov. V poledne stály speciální stojany už v Ostravě hl.n., Ostravě Svinov, Plzni hl.n. a dalších. A myslíme i na klíčové drážní pracovníky, proto jsme instalovali dezinfekční sety na centrálním dispečerském pracovišti v Libni, odkud se řídí vlakové spoje.  Chráníme naše lidi, jak se dá. A pořád se to někomu nelíbí, nejdřív kritika, že to s opatřeními přeháníme, teď se na sítích začalo objevovat, že to nezvládáme. Co je zajímavé, tak opatření vlády řeší v 99 procentech ti, kterých se situace netýká.   Byl bych hrozně rád, kdyby nám víc pomáhala i média. To znamená víc lidi informovala, míň strašila a nehledala stále konflikt a pochybení. Všichni jsme lidi a lidi dělají občas chyby, ale stále se od nás můžou Evropské země učit, jak jsme napřed. Opozice, a hlavně ODS by si mohla vzít na 2 až 3 měsíce karanténu a ke koronaviru mlčet.  Včera se v médiích a na sítích rozjela diskuse o nešťastném výroku pana ministra Adama Vojtěcha o nakažené paní doktorce z té pražské soukromé laboratoře. Bohužel dostal od svých podřízených špatnou informaci, kterou pak uvedl na dotaz novináře na pátečním tiskovém briefingu. Hned, jak se dozvěděl, že to tak není, paní doktorce zavolal a omluvil se jí. A omluvil se také veřejně na tiskovce a na sociálních sítích. Vím, že ho velice mrzí, že paní doktorku vystavil takové negativní pozornosti. Na druhou stranu jsme moc rádi, že se mýlil a že je zdravá. Je důležité říct, že i já se spoléhám na informace, které dostávám od svých kolegů a ty musí být neprůstřelné. Chybovat je ale lidské a já si myslím, že ministr Adam Vojtěch tuhle mimořádnou situaci zvládá velice dobře, jsme v neustálém kontaktu.  Stejně tak jsem v neustálém kontaktu s jeho náměstkem, skutečným odborníkem, epidemiologem Romanem Prymulou, ten tomu skutečně rozumí, situaci v Itálii a Evropě předpověděl a já to vzal velice vážně, proto tak tvrdě reagujeme. Za chvilku vám dám sem na Facebook shrnutí, co všechno jsme udělali.  Od začátku týdne řešíme všichni koronavirus od rána do večera. Včera jsme ho 5 hodin probírali na krizovém štábu, kde byli nejen ministři, ale i zástupci hygieny, Policie, Armády, Celní správy a hasičů. Svolal jsem ho po konzultaci s ministrem vnitra Janem Hamáčkem, který byl nachlazený, a s ministrem Tomášem Petříčkem jsme komunikovali po telefonu, stejně tak se šéfem ŘSD Radkem Mátlem.  V týdnu jsme měli Bezpečnostní radu státu a jednání s profesními komorami. Na schůzce s 98 řediteli nemocnic jsme zmapovali jejich zásoby a zavedli centrální nákup veškerých zdravotnických prostředků a jejich distribuci na Ministerstvu zdravotnictví.  Abychom zajistili, že našim zdravotníkům nedojdou ochranné pomůcky, zakázali jsme vývoz respirátorů třídy FFP3 mimo republiku, taky jsme zakázali vývoz dezinfekčních prostředků.  Ministerstvo financí zastropovalo ceny respirátorů na 175 a 350 korunách bez DPH podle toho, jestli byly vyrobené v EU nebo mimo. To je opatření hlavně proti šmejdům, kteří zkouší kšeftovat se strachem o zdraví.  Navíc tyhle ochranné masky můžou být centrálně nakupované jen Ministerstvem zdravotnictví a dodávané prioritně jen zdravotnickým a sociálním zařízením, orgánům ochrany veřejného zdraví, složkám integrovaného záchranného systému a dalším orgánům státní správy. Díky tomu budou po ruce tam, kde jsou teď potřeba. A aby bylo všem jasné, že to myslíme vážně, spustil Specializovaný finanční úřad akci Empír, během které kontroluje dodržování cen. Obchodníkům se strachem hrozí pokuta až 10 milionů korun.  A zatímco v Bruselu jednal Adam Vojtěch se všemi ostatními ministry zdravotnictví, v Praze jsme uspořádali setkání se všemi hejtmany a pražským primátorem. Domluvili jsme se, že si budeme předávat informace pomocí video konferencí, takže budou mnohem rychleji vědět o novinkách z Ministerstva zdravotnictví i ohledně zásobování a dostupnosti zdravotnických prostředků. Všichni hejtmani taky podpořili pravidla karantény. Kontaktem pro hejtmany je náměstek ministra zdravotnictví Roman Prymula.  Už minule jsem vám psal o možnosti stornovat zájezd, pokud jde o regiony postižené koronavirem. Důležité vodítko pro to, jestli mají zákazníci nárok na odstoupení od smlouvy bez stornopoplatků, je oficiální doporučení nebo varování Ministerstva zahraničních věcí. Koukněte na článek, co dám za chvilku na Facebook.   Samozřejmě víme, že cestovní kanceláře jsou v těžké situaci a budeme s nimi jednat hned v pondělí s mojí účastí. Dnes se uskuteční jednání s cestovními kancelářemi, které svolal ministr Petříček, budou na něm i ministři Havlíček, Dostálová a náměstek ministryně financí Tyl a projednáme návrat našich občanů z Itálie. A řešíme i pomoc dalším podnikatelům. Během víkendu připravil ministr Havlíček se svým týmem na MPO speciální program Českomoravské záruční a rozvojové banky, díky kterému získají dotčené malé a střední firmy obratem bezúročnou půjčku s ročním odkladem splátek. V rekordně krátkém čase, konkrétně už v pondělí, to jde na vládu.  Koronavirus jsme řešili samozřejmě i v rámci V4. Bylo to na žádost polského premiéra Mateusze Morawieczkého, já jsem to samozřejmě uvítal.  Opět se ukázalo, jak dokáže být V4 akční. V pondělí jsme schůzku začali organizovat a ve středu už jsme jednali v Praze. Chtěli jsme se hlavně poradit o nejlepších řešeních a domluvit na výměně informací ohledně opatření, která jednotlivé státy zavedou, a taky na dostupnosti zdravotních prostředků.  Inspirovali jsme se na Slovensku jejich televizním spotem, který jednak přináší důležité informace, ale taky lidi uklidňuje. Zadal jsem našemu ministrovi zdravotnictví Adamovi Vojtěchovi, ať stejnou věc urychleně zrealizuje i u nás. Hotové by mělo být v pondělí 9.3.  Ten samý den začne Česká pošta distribuovat informační letáky do 4,7 milionu domácností.  Na V4 jsme kromě koronaviru probírali taky migraci. Na řecko-tureckých hranicích je situace opravdu vážná. Jsou tam tisíce migrantů z Afghánistánu, Íránu, Iráku a Pákistánu. Nejsou to žádní uprchlíci ze syrského Idlíbu. Nesmíme nic podcenit, aby se neopakovala migrační krize z roku 2015. Řecko je akční, že dokázalo první vlnu nelegální migrace zastavit. Samozřejmě ho v tom nenecháme samotné, dosud na řešení migrace od roku 2015 dostalo 2,35 miliardy euro, ale jsme připraveni pomáhat i dál.  Odmítám kritiku, že bychom nechtěli Řecku pomáhat. Na žádost řecké strany už odjelo na pomoc 8 našich policistů, o stejný počet Řecko požádalo Polsko, Maďarsko a Slovensko. Můžeme samozřejmě poslat víc našich lidí, ale Řecko rozhoduje, kolik potřebují. Brzy odjede i do Řecka i naše čtyřčlenná posádka s termovizí. Doteď Řekům pomáhalo 18 našich policistů v rámci Frontexu. Pan ministr vnitra Hamáček posílá kromě 8 policistů i milion euro a taky zorganizoval humanitární pomoc ve výši 2,5 milionu korun. Oceňuju jeho akčnost. U Řeků zase oceňuju, že začali konečně aktivně bránit svou, ale i evropskou a schengenskou hranici.  V4 už mluví dlouho o tom, že máme nelegální migraci zastavit a bojovat proti pašerákům ilegálních migrantů. Před několika lety nás za to pořád někdo kritizoval a někteří nás obviňovali z extrémních názorů a hele, najednou to říkají skoro všichni a stává se z toho mainstream. Ve vztahu k Turecku je EU v nelehké situaci. Musíme Turecko donutit, aby plnilo dohodu, kterou jsme s ním v roce 2016 uzavřeli. Ale musíme s ním taky mluvit. Není to jednoduché, ale jinak to nepůjde.  Taky jsme s kolegy z V4 probírali rozpočet EU na rok 2021–2027, ale o tom jsem vám napsal už superdlouhý report nedávno.   S evropským rozpočtem souvisí i další věc, o které vám chci napsat. České památky. V Národním investičním plánu počítáme 47,65 miliardami na obnovu památek a já tvrdě bojuju, aby se na ně našlo co nejvíc peněz i v evropském rozpočtu.  Když řeknu Katedrála svatého Víta, Václava a Vojtěcha, Karlova univerzita, Karlův most, Karlovy Vary, Nové Město pražské, Karlštejn, každého Čecha napadne, že to jsou hlavní symboly naší země. Nic z toho bychom neměli bez Karla IV. Moc rád jsem přispěl na jeho jezdeckou sochu v Karlových Varech. Přispět na ni může každý na webu, který dám za chvilku na Facebook.   Tenhle týden jsem zajel na Karlštejn, kde začíná rekonstrukce za 150 milionů korun. Zhruba 70 jde od státu a 80 v rámci IROPu z evropských zdrojů. Hrad Karlštejn je klenot české země. Kaple svaté Kateřiny byl můj úžasný zážitek a Karel IV. byl podle mě největší Čech, kterého už nikdy nikdo nepřekoná. Když jsem tam byl, tak jsem si říkal, že se mu jistě dobře vládlo s jeho kompetencemi. Mohl by se na pár let vrátit a s těmito kompetencemi zrealizovat náš Národní investiční plán. Určitě by třeba rekodifikaci stavebního práva vyřešil okamžitě 😜  Rekonstrukce Karlštejna už byla fakt potřeba, je to jedna z nejnavštěvovanějších památek v naší zemi, ročně se sem podívá přes 200 tisíc lidí. Proto se začalo opravovat hlavně zázemí pro návštěvníky a provoz a za dva roky by mělo být hotovo. Vznikne moderní návštěvnické centrum, na parkánu budou obnovené užitkové zahrady a taky vybudují nové sociální zařízení. V suterénu Císařského paláce vznikne multifunkční sál se zázemím. Během prací bude hrad stále otevřený pro veřejnost.  Obnova kulturního dědictví je jedna z priorit naší vlády. Máme za sebou rekonstrukci Národního muzea, Státní opery, Národní divadlo už chystá rekonstrukci Nové scény, rozběhla se rekonstrukce Císařských lázní v Karlových varech za 828 milionů, chystá se rekonstrukce Invalidovny, v Terezíně rekonstruujeme Wieserův dům a připravuje se projekt rekonstrukce Národní galerie, která sídlí ve Veletržním paláci.  Zrovna, když jsem byl na Karlštejně, snažili se někteří poslanci z opozice udělat skandál z toho, že nejsem na písemných interpelacích. O tom, jak jsou nesmyslně nastavené, jsem vám psal už nedávno.  Na ústních interpelacích jsem ale byl a odpovídal. 24 Pirátů mi napsalo stejnou interpelaci. Třeba na dotaz „Mohl byste mi prosím sdělit, jaký máte program?“ jsem odpověděl popravdě, že „pracuji od rána do večera“ a že by si ze mě mohl pan poslanec-autor dotazu vzít příklad. Fakt nehodlám zabíjet na písemných interpelacích 2 hodiny, během kterých můžu zvládnout 8 schůzek.  Jak už jsem psal nedávno, připravuju návrh na změnu projednávání písemných interpelací, a to tak, aby se projednávaly jen podstatné věci veřejného zájmu, nikoliv bezzubé interpelace typu „kdy přijdete do práce“ nebo „jaký je Váš program“. Teď si analyzujeme, jak to funguje v jiných státech. Líbí se mi model projednání písemné interpelace po podpisu určitého počtu poslanců, například dvaceti, a po vyhodnocení otázky, jestli se jedná o interpelaci veřejného významu. Samozřejmě tím nijak neomezím ústní interpelace. Chci jenom zefektivnit ty písemné. Můžeme je například přesunout za ústní a věnovat jim půlhodinu navíc.  Blesk Tlapky! Splnil jsem slib a hlasoval pro výrazné zpřísnění trestů za týrání zvířat a provozování množíren. Už to nebude přestupek, ale trestný čin, za který můžou dostat gauneři až 6 let vězení. A za chov zvířat v nevhodných podmínkách ohrožujících jejich život bude v krajním případě moct soud poslat viníka až na 10 let do vězení. Zvířata mám moc rád a nechápu, když jim někdo ubližuje.   Moc gratuluju Oliveru Dlouhému, historicky nejmladšímu vítězi soutěže Ernst & Young Podnikatel roku 2019. Teprve nedávno mu bylo 32 let, a přitom se mu už podařilo vybudovat globálně úspěšnou značku Kiwi.com se skoro 1000 zaměstnanci a tržbami kolem 30 miliard korun. S Oliverem Dlouhým jsme se potkali nedávno v Kramářově vile na slavnostním setkání s českými startupy. Jsem přesvědčen, že si to ocenění zaslouží.  S ministryní spravedlnosti Marií Benešovou jsme jednali se zástupci exekutorské komory. Téma byl samozřejmě náš vládní návrh exekučního řádu, který přináší zásadu „jeden exekutor, jeden dlužník“. Ve věci takzvané teritoriality by část poslanců dala přednost místní příslušnosti soudních exekutorů podle krajů. Jiní by zase radši „nepravou teritorialitu“ nebo „bagatelní teritorialitu“. V tomto směru je Sněmovna zatím rozštěpená. Já sám se kloním k vládnímu návrhu rozšířeném o pozměňovací návrhy, na kterých se podílí náš přední odborník na práva spotřebitelů Patrik Nacher a další poslanci hnutí, a které reálné povedou ke zlepšení situace jako například zastavování marných exekucí, a to i těch běžících, či zavedení takzvaného chráněného účtu. Cíl je zlepšit situaci pro odpovědné a seriózní dlužníky a věřitele, a přitom víc administrativně nezatížit soudy a nezvyšovat náklady pro daňové poplatníky.  S Karlem Havlíčkem jsme se šli podívat na Ředitelství silnic a dálnic. Slíbil jsem, že oba budeme osobně dohlížet, jestli práce na D1 pokračují podle plánu. Bavili jsme se i o ekologických teroristech, kteří právě teď blokují 30 dopravních projektů, dalších 20 je už přestalo bavit nebo to prohráli u soudu, třeba právě D1. Teď si představte tu marnost. Děti země prohrály na D1 celkem 11 z 11 soudů, ale každá z těch staveb na D1 se kvůli nim zdržela průměrně o 444 dní, takže jsme mohli mít D1 hotovou už letos. A je jim jedno, že pro ně každá soudní pře skončí debaklem. Blokují přerovský obchvat, připravovanou dálnici z Brna na Vídeň nebo třeba usek Hulín–Fryšták. Projednávali jsme s šéfem ŘSD i obchvaty. Jeden za druhým. Havlíčkův Brod – tam aktivisté brzdili stavbu 5 let, ale už stavíme. Znojmo, tady se jim daří brzdit obchvat 10 let. Ale dobrá zpráva je, že se staví Frýdek-Místek, Krnov, v roce 2022 bude Třinec. A řešili jsme taky obchvaty v Českých Budějovicích, Chrudimi, Karviné, Opavě. A věřte či ne, po 16 letech od získání EIA doděláváme obchvat kolem Otrokovic! Je to spíš k pláči, ale jsem upřímně rád, že tenhle dopravní uzel naše vláda opravdu dostaví.  D1 ale dokončíme příští rok, jak jsme slíbili. Rekordně investujeme po celé zemi. Rozestavěných je 225 kilometrů nových dálnic a silnic 1.třídy, tento rok zahájíme dalších 140 kilometrů a příští rok dalších skoro 130 kilometrů. Navíc Karel Havlíček prosadil rekordní rozpočet pro Státní fond dopravní infrastruktury 106,3 miliardy. Je to sice největší částka v historii, ale ne zas tak o moc větší ve srovnání s lety 2007–2009, zlaté éry ODS, kdy se kilometr dálnice stavěl za 342 milionů. My dnes stavíme za 152 milionů, tedy o 55 procent levněji, ale s větším rozpočtem. Vzpomínáte na toskánskou partu kolem Topolánka? Měli velkou motivaci stavět dálnice. Stavební firma Viamont, ikona rezortu dopravy Řebíčka, šlapala tehdy jak hodinky. Pak překvapivě zkrachovala…  Rychlé zprávy  Ve Sněmovně jsme zamítli návrh Senátu zrušit nulovou toleranci k alkoholu u cyklistů.  Taky jsme odhlasovali nárok na odchodné pro městské strážníky. Na odchodné z obecních rozpočtů budou mít nárok strážníci nad 50 let, kteří vykonávali tuto práci aspoň 15 let. Základní odchodné má být 1 měsíční plat. V závislosti na počtu odpracovaných let nad patnáctiletou hranici by ale mohli získat až šestinásobek svého měsíčního platu. Podobně je odchodné upraveno u zdravotnických záchranářů.  Karel Havlíček představil na vládě řešení elektronických dálničních známek. Zvládli to s vládním zmocněncem pro IT za měsíc. Projekt bude míň složitý, s menším outsourcingem, a hlavně s využitím státních organizací a propojuje už využité technologie. Půl miliardy korun ušetřeno. Jak je to možné? Počítejte se mnou. Základ infomačního systému na elektronické známky, který byl původně na 401 milionů, zvládneme v jiné struktuře za 128 milionů. Celý systém propojíme se supervizí na mýto a s využitím našich technologií, tak ušetříme na jiném projektu dalších 170 milionů. Další úspora se očekává na distribuci elektronických známek přes benzinová čerpadla, Českou poštu a tak dál. Celkem půl miliardy, protože u toho přemýšlíme. Jde to. Proto jsem před měsícem tak vyváděl.  A ještě rychlá zpráva pro všechny starostky a starosty. Od tohoto pondělka můžete žádat v nově upraveném programu Výstavba pro obce. V programu jsou vylepšené podmínky, které jsme schválili minulý týden na vládě. Takže na podporované bydlení dosáhne daleko víc lidí. Nově půjdou upravovat už existující nebytové prostory v bytových domech, nástavby, přístavby, modernizace bytových domů nebo rekonstrukce nevyužívaných rodinných domů a brownfieldů pro bytové účely. A hlavně se zajistilo, aby z příjemců nevypadly nejohroženější skupiny, jako jsou máločetné domácnosti seniorů a maminky samoživitelky. Podívejte se taky na web Ministerstva pro místní rozvoj, kde píšou o dotacích na zateplování.   Taky za mnou byl spisovatel a vydavatel Martin Reiner, jistě znáte jeho román Básník o Ivanu Blatném, dostal Magnesii Literu. Přišel mi s kolegou architektem Jakubem Kynčlem představit nápad na obrovské Dokumentační centrum holocaustu v Brně, prý na to pozvou světové architekty. Zní to jako výborný nápad, mně se to líbí. Akorát na to samozřejmě musí mít podporu hlavně v tom Brně, aby bylo jasné, že to nechtějí jen oni, ale taky magistrát. Domluvili jsme se, že až budou nějaké výsledky té architektonické soutěže, tak se na to znovu podíváme.  Od revoluce jsme moc architektonických skvostů nepostavili. Až na Tančící dům.  Tak. A ve 20:00 se uskuteční tisková konference Adama Vojtěcha, který podá občanům nejnovější informace.  Na závěr, právě jsem dostal zprávu, že v Rakousku zahynulo pět našich občanů.  Dovolte mi vyjádřit soustrast všem pozůstalým. Smrt nejbližšího je strašně bolestivá. Je mi to moc líto.   Mějte se fajn."
3f9bc8f194c6efd8b4bf6441a2b06813,"Čau lidi, uklidil jsem se do bambusu. A rovnou začnu něčím, čemu nebudete věřit.  Audity byly mediální hit, že jo. To mi asi každý potvrdíte a taky to potvrdí všichni novináři, komentátoři, šéfredaktoři a každý, kdo dělá v médiích. Největší téma. A nejočekávanější událost byla kdy? Tuto středu. Tuto středu byla ohlášená na 13 hodin tiskovka SZIF a Ministerstva zemědělství, kde padne zásadní informace o jednání zástupců ČR se zástupci Evropské komise ohledně zemědělského auditu. Koukali jste na ČT24? Já ano. Už od rána bylo jasné, že to bude zpráva dne a připravovali na to diváky neustálým opakováním reportáží o střetu zájmů. Průběh tiskové konference přenášelo živě kromě ČT24 i několik serverů. Průběh tiskovky byl zjevně pro přítomné novináře obrovským zklamáním. Kromě ČTK, která do pár minut zveřejnila zprávu o všem podstatném, se ostatní servery probudily až po hodině a půl. Jak to?  Vrchol jsme ale viděli na naší veřejnoprávní televizi. Tohle jsou jen fakta, žádný útok na Českou televizi. Přestože je pro ni střet zájmů snad nejdůležitějším tématem posledních měsíců a dopoledne to tak i vypadalo, tak v hlavní zpravodajské relaci Události (od 19.00) se zpráva o tiskové konferenci objevila až ve TŘICÁTÉ SEDMÉ minutě pořadu. Po super zajímavých zprávách o výstavě fotografa Jovana Dezorta v Praze a o úspěchu helsinských vědců, kteří zdokumentovali nový druh polární záře. A světě div se, v minutové reportáži se divák nedozvěděl maličkost. Že Evropská komise SCHVÁLILA platby, které ČR už v minulosti vyplatila firmě Agrofert (spornou zůstává jediná platba ve výši 1,6 milionu korun). Takže ČR tyto schválené dotace vracet nebude! Nezapomínejme, že se vracelo 32 miliard kvůli tradičním demokratickým stranám.  Platí, co jsem řekl stokrát. Česká republika dotace kvůli mému střetu zájmů, který neexistuje, vracet nebude.  Kdyby to bylo naopak, tak by to byla hlavní zpráva dne, která by předběhla i koronavirus.  No nic, pouze fakta.  A teď jdeme na hlášení.  Půlkilová vana vlašáku s osmi rohlíkama? Nebo syrové párky striptýzky na stojáka? Zní vám to jako oběd po 4 hodinách dřiny? Zní to jako něco, z čeho se dá nabrat síla na dalších 4, 6, 8 hodin? Milion lidí v téhle zemi nedostává od svého zaměstnavatele stravenky ani nemají možnost najíst se v závodní jídelně. Chystáme proto stravenkovou revoluci neboli daňově zvýhodněné stravování pro VŠECHNY zaměstnance. Píšu vám o tom od minulého roku.  A i Václav Stárek z Asociace hotelů a restaurací ČR a Pavel Březina z Hospodářské komory podporují náš návrh stravenkového paušálu jako super alternativy ke stravenkám. Milionu zaměstnanců, kteří nemají stravenky, to může dost pomoct. V pátek jsme znovu jednali o stravenkovém paušálu, přišel i Zdeněk Juračka z Asociace českého tradičního obchodu, taky lidé z Hospodářské komory České republiky a zástupci odborů Bohumír Dufek a, ano, samozřejmě Josef Středula. Fakta.  Že odborářům náš návrh vadí, to už víme. Měli x argumentů, proč je to špatný nápad. Hájili stravenkové firmy. Těch je tady mimochodem pět. Pouze pět. Těží z daňového benefitu a daří se jim fajn. Odboráři ostřelovali Alenu Schillerovou ze všech stran. Ta se pochopitelně nenechala.   Vemte si třeba stokorunovou stravenku. Zaměstnavatel vám na ni přispívá 55 korun, 45 bere z vaší čisté mzdy. Z toho si ještě 6 korun bere stravenková firma. Super marže. Fajn.  Náš stravenkový paušál je prostě jenom další možnost, která by znamenala, že zaměstnavatel vám dál bude přispívat 55 korun, ale těch dalších 45 korun vám už ve výplatě zůstane. Takže třeba za 20 odpracovaných dnů vedle výplaty dostanete navíc 1100 korun. A stravenkářská firma nikomu nevezme nic. Žádnou marži. Nula. Nic.   Takže až budete sedět nad meníčkem a vybírat si mezi segedínem a holandským řízkem, nebudete u toho muset koumat, jestli tady berou stravenky a kolik vám za ně jsou ochotní vrátit.  Přes to všechno mi Josef Středula na schůzce zcela vážně vysvětloval, proč je náš nový nápad na stravenkový paušál nesmysl a že je to prý ohrožení zaměstnanců. Cože? Tak hlavně je to ohrožení stravenkových firem. Víte co, já nevím. Potřebujeme je vůbec? Nechceme jim náhodou konkurovat přes Českou poštu? Ta je skvělá na distribuci, má nejvíc poboček v zemi. Mohla by si distribucí stravenek trochu přivydělat a nemuseli bychom ji tolik dotovat.  Jo a mimochodem, dozvěděl jsem se od pana Juračky, že malé obchody kvůli stravenkám, za které musí platit provizi stravenkovým firmám, přijdou za rok o tolik peněz, jako je jejich průměrný měsíční zisk! Prý není výjimka, že si stravenkář vezme od vesnického krámku provizi až 10 procent. Další důvod pro to zavést stravenkový paušál. Navíc ročně propadne ve stravenkách asi 150 milionů korun. Obrovské číslo.  KORONAVIRUS 😷 Mám pro vás nejčerstvější info. Řeším to každý den.  Našich 5 spoluobčanů, které jsme ve spolupráci s Francií evakuovali z Číny, přistane dnes pozdě večer a budou 14 dní v karanténě na Bulovce. Zároveň přiletí i dva Slováci, které si převezme slovenská strana. Požádal jsem Adama Vojtěcha, aby v pondělí předložil návrh na vládu o zastavení veškerých letů z Číny. Musíme to udělat tak, aby se naši občané, kteří jsou v Číně a mají objednané letenky, dostali domů. Jsme schopní tam v případě nutnosti poslat náš Airbus o kapacitě asi 90 míst.  Čínský velvyslanec Čang Ťien-min požádal hlavní hygieničku o humanitární pomoc, já jsem ale jasně řekl, že materiál ve Státních hmotných rezervách, hlavně roušky, nebudeme čínské straně poskytovat, protože ho sami potřebujeme. Roušky potřebují naši doktoři na operace a nemůžeme se dostat do stavu, že jim budou chybět. Proto jsem požádal ministra Tomáše Petříčka o návrh finanční pomoci, kterou má v kompetenci Ministerstvo zahraničí. Finanční pomoc podporuji, ale o její výši rozhodne vláda. Přítomen na jednání vlády bude i ředitel letiště Václav Řehoř a přijde taky předseda Státních hmotných rezerv Pavel Švagr.  Bezpečí českých občanů je pro mě priorita, proto jsem Bezpečnostní radu státu svolal už minulé pondělí. A koronavirus jsme řešili jako první věc i tento týden.  Na Radě jsme si prošli všechna opatření, zvlášť mě zajímalo, jak je zabezpečené letiště. Rozjeli jsme na něm informační kampaň, nejen cedule a letáky, ale taky posádky všech letadel přistávající v Praze informují pasažéry o tom, co mají dělat, pokud cestují z oblasti nákazy koronavirem a objeví se u nich teplota, kašel nebo dušnost. Na letišti jsou taky neustále v pohotovosti zdravotníci, aby zasáhli, pokud se takové příznaky u někoho projeví. Na pasových kontrolách probíhá cílený screening. Pro lety z Číny jsou vyhrazené dvě speciální brány, kde probíhá dezinfekce. Navezli jsme i víc stojanů s dezinfekcí na celé letiště.  Od pátku jsme rozšířili screening a informační kampaň i na všechna letiště v Česku včetně Ostravy a Brna. Pozastavili jsme vydávání víz pro čínské občany. Musíme být akční. Každá země si to řeší po svém, protože z koordinace na úrovni EU nevypadlo žádné konkrétní opatření.  V pohotovosti je Národní referenční laboratoř Státního zdravotního ústavu a krajských hygienických stanic. Funguje už taky infolinka Státního zdravotního ústavu, sice ne non-stop, ale od 9 ráno do 9 večer se na ní dozvíte všechno, co o koronaviru potřebujete vědět: 724 810 106  Ještě jednou opakuju, děláme všechno pro to, aby u nás lidi nemuseli mít strach. Protože když čtete zprávy ze světa, zní to někdy celkem katastroficky. Světová zdravotnická organizace vyhlásila globální stav zdravotní nouze. To se stalo v dějinách zatím šestkrát. Největší obavy jsou z toho, že by se virus mohl rozšířit do zemí, kde je slabší zdravotní systém.  Ve světě je momentálně více než 14 tisíc nakažených. Drtivá většina v Číně, kde se koronavirus rozšířil už do všech regionů a provincií. Nákaza se objevila i v Tibetu. 304 obětí je z Číny. Nákazu hlásí 26 zemí. V Evropě to je Německo, Francie, Británie, Itálie, Španělsko, Finsko, Švédsko a Rusko. V Evropě není žádné úmrtí. Mimo Čínu zemřel jeden člověk na Filipínách.  Jak víte, v České republice žádný případ není. U všech 37 testovaných pacientů byly výsledky negativní.  Epidemie, která naopak Česko sužuje, a pěkně dlouho, se jmenuje exekuce. Spíš bych měl říkat ne epidemie, ale pandemie. V exekuci je 821 tisíc lidí, podle statistik exekutorské komory máme neuvěřitelných 4,6 milionu exekucí. A další neuvěřitelné číslo. Přes 160 tisíc lidí má na sebe víc než 10 exekucí. Rekordmanem je prý dlužník, na kterého je vedeno přes 200 exekucí.  Téma exekucí, insolvencí a předlužených občanů řešíme posledních 6 let neustále. Pokud s tím máme pohnout, musí se změnit spousta věcí. A my už toho taky spoustu udělali.  Co jsme zatím zavedli a co má přímý vliv na činnost exekutorů:  1. 7. 2015: Vyšší ochrana manžela povinného v rámci exekuce a tím větší vyváženost práv účastníků exekučního řízení díky novelizaci občanského soudního řádu a exekučního řádu  1. 9. 2015: Šetrnější exekuce díky rozšíření taxativního výčtu věcí, které jsou vyloučeny z výkonu rozhodnutí prodejem movitých věcí, zamezil se prodej nemovitých věcí v případě, kdy je vymáhána částka nižší než 30.000 korun. Toto umožnil poslanecký návrh novelizace občanského soudního řádu a exekučního řádu, na jehož přípravě se podílelo Ministerstvo spravedlnosti.  1. 7. 2016: Centrální evidence exekucí dostupná i na poště.  1. 4. 2017: Snížení minimální odměny exekutora ze 3000 na 2000 korun.  Zjednodušení komunikace exekutora s bankami přes formát xml  Zjednodušení postupů při výkonu exekuční a další činnosti vytvořením vzorů některých exekutorských písemností.  Teď opatření, kterými jsme zlepšili postavení spotřebitelů. A to tak, že jsme změnili celý systém, aby se džungle z počátku tohoto století už nemohla opakovat. Je to stručný výčet, ale posuďte sami. Fakt toho není málo:  1. 1. 2014: Nastavení režimu v případě pochybností vždy ve prospěch spotřebitele, odstoupení od smlouvy bez uvedení důvodu do 14 dnů u zboží, které si spotřebitel převzal mimo provozovnu.  1. 7. 2014: Snížení advokátního tarifu u pohledávek nízké hodnoty.  1. 1. 2016: Právo na odstoupení od smlouvy v případě změny ceny, se kterou spotřebitel nesouhlasí.  1. 12. 2016: Limitování sankcí, rozšíření působnosti na mikropůjčky, zavedení kontroly a licencování ze strany ČNB. Díky tomu z 60.000 nebankovních, žraločích společností mnohdy poskytujících úvěry za šílený úrok je teď míň než 100. Zavedení povinnosti důkladnějšího posouzení bonity klienta, zákaz rozhodčí doložky.  1. 7. 2017: Zavedení stropu pro výši odměny za zpracování insolvenčního návrhu 4 tisíce korun a vymezení okruhu odborně způsobilých osob, které mohou návrh za regulovanou odměnu sepsat (právníci, advokáti, notáři, organizace registrované u Ministerstva spravedlnosti). Novela insolvenčního zákona  1. 6. 2019: Konec vstupní bariéry 30 procent uspokojení pohledávek, zavedení nové možnosti rychlejšího oddlužení po 3 letech při splacení alespoň 60 procent, pro lidi pobírající starobní a invalidní důchod zkrácení oddlužení na 3 roky bez limitu.  Zvýšení stropu, nad který dlužník přichází o všechny příjmy z 16.072 na 25.715 korun jako motivace pro dlužníky víc vydělávat nebo přiznávat vyšší příjmy.  1. 4. 2020: Zkrácení dobu přenesení čísla z dnešních 10 dní na dobu 2 dnů, zavedení procesu změny bez nutnosti kontaktovat stávajícího operátora neboli one stop shop, snížení pokuty ze současných 20 procent zbývajících paušálů na 5 procent v prvních 3 měsících a poté na 0 procent, rozšíření okruhu chráněných osob z dnešního spotřebitele i na živnostníky.  Tato všechna opatření kultivují trh a zlepšila postavení spotřebitelů, odpovědných dlužníků a seriózních věřitelů. V roce 2018 bylo poprvé víc ukončených exekucí než nově zahájených, a to stejné očekávám i od výsledků roku 2019. Prostě celkový počet exekucí klesá. I když pomalu:  Rok 2011: počet zahájených exekucí byl 936 tisíc. Rok 2018: počet zahájených exekucí byl 515 tisíc.  Také je třeba myslet na to, že musíme řešit příčiny, nejen mediálně viditelné následky.  Sami jste v těch seznamech viděli, co jsme museli napravovat, jaké problémy se nakupily během působení vlád před námi.  Právě teď připravujeme:  Změnu části občanského zákoníku s cílem omezit uzavírání smluv po telefonu.  Institut hromadných žalob s cílem posílit vymahatelnost práv spotřebitelů a zlepšit dostupnost ke spravedlnosti i pro lidi, kteří by se jinak samostatně obávali s významnou institucí soudit, snížit zatíženost soudů, zlevnit náklady na obou stranách.  Návrhy našich opatření ve vztahu k motivaci pro dlužníky: Vládní nařízení, kterým zvýšíme nezabavitelnou částku. Ta je dnes 6608 korun na dlužníka a 1652 korun na vyživovanou osobu a nezvyšovala se roky. My ji zvýšíme na 7434 korun na dlužníka a 2478 na vyživovanou osobu. To pomůže nízkopříjmovým kategoriím, které s touto částkou nemají šanci vyžít, takže se pohybují v šedé zóně, z čehož nemá prospěch nikdo, ani věřitel, ani stát.  Uvažujeme o opětovném zvýšení částky, nad kterou se sráží pro věřitele bez omezení s cílem motivovat lidi k vyšším příjmům a k jejich přiznávání. V současnosti je stropový příjem 26.432 korun.  Naše zásady ve vztahu k novele exekučního zákona:  Zavedení chráněného účtu – vlivem několika exekucí se může stát, že dlužníkovi nezůstane k dispozici ani základní finanční částka pro uspokojování jeho životních potřeb a dochází k dalšímu půjčování a zadlužování.  Zastavování bezvýsledných exekucí, a to i těch, které poběží před účinností exekuční novely.  Zavedení koncentrace exekučních řízení vedených proti stejnému dlužníkovi u jednoho soudního exekutora s cílem snížit náklady exekuce.  Zavedení určité míry teritoriality, která ale nepovede ke ztrátě motivace exekutorů a k pouhému přerozdělení trhu.  Postižení odstupného takovým způsobem, aby z každého násobku průměrného výdělku zůstala povinnému nezabavitelná částka.  Paušální náhrada pro zaměstnavatele za úkony v rámci exekuce srážkami ze mzdy.  Exekuce je masivní problém, jeden z hlavních, a řešíme ho systematicky od chvíle, co jsme ve vládě. Víme, že je potřeba řešit i příčiny tohoto problému, nejen to, co je pak vidět v médiích. Nemůžeme zužovat řešení problémů s exekucemi jen na to, čemu se říká teritorialita exekutorů. To je nepochopení celé problematiky a zatahování politiků do souboje exekutorů o přerozdělování jejich trhu.  Tento týden jsem se kvůli tomu sešel s Piráty, jejich předsedou Ivanem Bartošem a poslancem Lukášem Koláříkem, kteří přicházejí s teritorialitou exekutorů jako s hlavním lékem téměř na všechno, co jsem se vám snažil popsat.  Fakt? Stát udělal největší chybu v tom, že dovolil udělat z exekucí soukromý byznys, což vedlo ke vzniku exekutorské mafie. Exekutoři neměli být nikdy zprivatizovaní, měli zůstat dál pod státem, aby byli pod kontrolou, chovali se lidsky a nemohli nikoho terorizovat a zneužívat své postavení.  Pro nás je nejdůležitější vyřešit problémy lidí v exekucích, aby nemuseli pracovat načerno a aby mohli vést normální život.  S naším poslancem Patrikem Nacherem jsem si návrh Pirátů převzal s tím, že to probereme v našem poslaneckém klubu a že se do konce února sejdeme a řekneme si další postup. Předseda Ivan Bartoš s tím takto souhlasil a o schůzce se pochlubil na sociálních sítích, což pak převzala některá média.  A teď je otázka, jestli jde Pirátům opravdu o dobrou věc, nebo akorát o to být vidět v médiích. Den poté mě totiž interpeloval kolega pana Bartoše Jakub Michálek, že prý ve věci exekucí vláda nemá jasno, že nic neděláme a jen o tom píšu ve své knize. To prostě nepochopíte. Ivan Bartoš neřekl Jakubu Michálkovi obsah našeho jednání? Nebo si hrají na hodného a zlého policajta? Jestli tohle není tradiční strana, tak už nevím nic. Bohužel, Sněmovna má na některé lidi šílený vliv. Než tam Piráti vlezli, dalo se s nimi výborně jednat a co se řeklo, platilo. Pořád doufám, že z exekucí nechtějí jen třískat politické body, ale reálně nám ve Sněmovně pomůžou.  75. výročí osvobození Osvětimi. Smutný zážitek.  Přijeli státníci z mnoha zemí. Německo, Izrael, Francie, ale taky třeba Kazachstán, Turecko nebo Austrálie. Přistáli jsme na letišti v Katovicích a potom jeli autem k bývalému koncentráku. Už když jsme se blížili, bylo to těžké, měl jsem lehké mrazení. V Osvětimi nacisti zavraždili 1,1 až 1,5 milionu žen, mužů a dětí. Nejen židovského původu, umírali tu Poláci, Rusové, Češi, Francouzi, Němci, Rakušané, Slovinci… Své oběti tu mají prakticky všechny evropské národy. Teď je tu Státní muzeum Auschwitz-Birkenau.  Všichni jsme si sedli pod stan s výhledem na Bránu smrti a poslouchali projevy těch, kteří přežili. Největší dojem ve mně zanechal Marian Turski, 94letý pán, který navzdory všemu, co prožil, hýřil energií a optimismem. Nezlomný člověk. Mluvil o tom, že holokaust nespadl z nebe, ale začal ve třicátých letech nápisy, kde Židé nemůžou sedět, kudy nemůžou chodit, čím jezdit a kde nakupovat… Ostatní tomu jen přihlíželi. A proto bychom měli mít 11. přikázání. Nebudeš lhostejný. Jeho projev byl o to silnější, že ho věnoval svým vnoučatům, skrze které bude žít dál. Mezi řečníky byl i syn Estée Lauder, zakladatelky legendární kosmetické firmy. Ten už byl o dost míň optimistický a smířlivý. Zdůrazňoval hlavně to, že za holokaust mohli i politici, kteří věděli, co se v koncentračních táborech děje, a nic proti tomu neudělali. A připomněl, že v roce 1938 byla dokonce v USA protižidovská konference. Upozornil, že stávající projevy antisemitismu jsou silné a je potřeba proti nim bojovat.  Když skončily projevy, vyšli jsme všichni v zástupu od Brány smrti směrem k památníku, abychom na něj položili svíčky. Továrna na smrt měla monstrózní rozměry a jen ta naše cesta k památníku trvala tři čtvrtě hodiny. Měl jsem tlustý kabát a i tak jsem promrzl na kost. Musel jsem myslet na všechny ty lidi, kteří tady bojovali o život, myslel jsem na to, jak v mrazu stáli celé hodiny v pozoru jen v tenkém vězeňském mundúru. Byla tma a ve vzduchu byla cítit smrt.  Myslím, že každý by měl tohle místo navštívit. Možná by stálo za to zavést dotaci pro školy, aby sem mohly vypravovat exkurze. My jsme na vládě rozhodli o tom, že památníku Auschwitz-Birkenau poskytneme dar ve výši 1,3 milionu korun.  Tak a teď „krátce ze sportu“.  Vy dobře víte, že jsme rozjeli sportovní revoluci, založili jsme Národní sportovní agenturu, navýšili peníze do sportu z 2,9 miliardy v roce 2014 na 7,2 miliardy letos, i s resorty obrany, vnitra a místního rozvoje to je dokonce 8,2 miliardy. Děláme všechno pro to, aby měli ke sportovnímu vyžití přístup všichni bez ohledu na jejich věk, společenské postavení a výkonnost. No a tenhle týden jsem se dozvěděl, že 330 sportovních klubů minulý rok nedostalo dotaci, protože jim chyběl nějaký papír. Samozřejmě, že se zákony musí dodržovat, ale proč ministr už dávno nenavrhl zjednodušení administrativy na poskytování dotací sportovním klubům?  To mě strašně naštvalo.  Vůbec se jim nedivím, že se cítí dotčení, protože jim úředníci z Ministerstva školství, mládeže a tělovýchovy ani nedali možnost nápravy a prostě jim rovnou řízli peníze. Celkem 80 milionů. Minulou neděli za mnou kvůli tomu byli zástupci SK Benešov. Okamžitě jsem zavolal ministra školství Roberta Plagu a šéfa Národní sportovní agentury Milana Hniličku a řešíme to. Ministr školství slíbil, že letos bude podpora těmto klubům vyplacená přednostně a taky, že změní systém, aby k podobným situacím už nedošlo. Chci, aby to sportovní kluby měly jednodušší, a aby se trenéři místo papírů mohli starat o naše děti a mládež.  V úterý k tomu máme další schůzku.  Sportování má být pro všechny. Během 2 let jsme třeba zvýšili podporu sportu handicapovaných ze 60 na 110 milionů ročně. Ale problém je, že i když jsou naši sportovci ve světě úspěšní, média to moc nezajímá. A tím pádem přichází i o potenciální sponzory. Přitom teď nedávno z obří akce v Itálii, kde se konaly Deaflympijské hry pro sluchově postižené a Inas Global Games pro lidi s mentálním postižením, přivezli Češi 7 medailí.  Pozval jsem je k sobě, poblahopřál jim a poděkoval za skvělou reprezentaci a bavili jsme se o tom, s čím jim můžeme pomoct. Jde nejen o financování, ale i zrovnoprávnění s ostatními sportovci a taky, aby pravidla pro sport handicapovaných nevytvářeli jen úředníci, ale podílel se na nich Český paralympijský výbor.  Ještě rychlé fotbalové okénko. Přijeli za mnou zástupci ProFútbolAnalytics, firmy, která testuje trénovanost mladých fotbalistů. Je to hodně zajímavé téma a dál se tím bude zabývat kolega Hnilička.  Peníze na sport jsem řešil i během našeho výjezdu do Litvínova, kam se mnou jeli právě i pánové Plaga a Hnilička a s námi ministryně pro místní rozvoj Klára Dostálová.  Litvínov je kolébka českého hokeje. Dokonce 9 členů zlatého týmu z Nagana bylo z Litvínova, stejně tak jeho trenér Ivan Hlinka. Jeho památce jsem se v Litvínově před stadionem poklonil. Stadion HC VERVA Litvínov je ale ve špatném stavu, potřebuje rekonstrukci stejně jako třeba Kladno, Jihlava, Olomouc nebo Zlín. Tam všude počítáme v rámci našeho Národního investičního plánu, že z hokejových stadionů vzniknou moderní multifunkční haly. V Litvínově na to bude potřeba 516 milionů. Vzniklo by nejen hokejové zázemí, ale taky třeba internát pro mladé hokejisty. Klub prostřednictvím Unipetrolu vlastní nepřímo polský stát a bylo by dobré, kdyby na investici přispěl významnou částkou stejně jako město, kraj a stát.  Hokej je český národní sport a v Litvínově to bylo vidět snad nejlíp. Na stadion jsme přijeli něco po sedmé ráno a skupina dětí tam už měla skoro za sebou hodinu bruslení. Celkem tady trénuje 350 dětí.  V Litvínově jsme řešili i druhou velkou investici, plavecký stadion, který je teď v havarijním stavu a je potřeba postavit nový za 270 milionů. Do toho bude muset investovat město. Další velká investice je most za 116 milionů.  S vedením města jsme pak probírali náš vládní program Restart, který je určený pro bývalé hnědouhelné regiony. V následujících 15 letech plánujeme projekty do infrastruktury a občanské vybavenosti za 3,6 miliardy. Bez kvalitního spojení se zbytkem země tady nebudou vznikat nové pracovní příležitosti a mladí budou dál utíkat do zahraničí nebo jiných krajů republiky.  Odkud byste utekli hned, je sídliště Janov. Znáte všichni z televize. Vybydlené domy a špína, drogy, zanedbané děti. Místy i odpojená voda, plyn, elektřina. Město pro lidi nemá náhradní ubytování. Nedávno koupilo 4 vybydlené bytovky od jedné firmy jen proto, aby je mohlo zbourat. A požádalo nás o výjimečnou dotaci na demolici. Normálně se totiž dotace dává do 10 milionů, ale i kdyby je Litvínov dostal, tak ho zbourání bude stát 70 milionů.  Společenství vlastníků, které by mělo normálně bytovky spravovat, v Janově totálně nefunguje. Majitelé jsou často cizinci, na které neexistuje kontakt. Katastrofa. Takže jim akorát na konta tečou peníze od státu z podpory na bydlení rodin, které u nich v nuzných podmínkách žijí, ale sami majitelé do baráků samozřejmě neinvestují ani korunu.  V Janově jsem byl už třikrát, znova jsme si to tady prošli a musím říct, že žádný posun není vidět. Nikdo to zatím pořádně neuchopil, ministři se mezi sebou dohadují, takže chci, aby to zastřešila Klára Dostálová. Už teď má v gesci bydlení a od 1.1.2020 má pod sebou taky Agenturu pro sociální začleňování.  MMR má pod sebou i národní a evropské dotace. V rámci programu IROP už Litvínov dostal 358 milionů, třeba na nákup tramvají za 154 milionů, na sociální bydlení a investice do školství.  Když jsme u toho školství, v Litvínově mají obrovský problém s agresivitou žáků. Už jsem vám na tohle téma psal, když jsem byl v Prostějově. Jenže tam to byl jeden kluk. Tady je to fenomén. Děcka se navzájem šikanují, točí si to na mobily. Nechybí u toho nože. Učitelé si myslí, že by pedagog měl mít stejnou ochranu jako veřejný činitel. Měli bychom to co nejdřív prosadit.  Aspoň, že školský zákon od roku 2017 dává pedagogům právo na ochranu před fyzickým násilím nebo psychickým nátlakem, kterou má zajistit hlavně zaměstnavatel. Ředitel školy je povinen vyloučit žáka, který slovně a fyzicky napadá ostatní, pokud se tedy bavíme o střední škole. V případě povinné školní docházky musí kontaktovat Odbor sociálně-právní ochrany dětí, který to dál řeší, a taky nahlásit případ státnímu zastupitelství.  Je sice fajn, že má Ministerstvo školství na webu metodické doporučení na řešení šikany, ale je jasné, že dokud se celkově nezlepší sociální situace v lokalitách, jako je Janov nebo Bílina, tak tenhle fenomén nezmizí.  Každopádně co se týče šikany, můžete napsat o radu na web, který dávám do komentáře. Mají i linku bezpečí 116 111  Napsat můžete i přímo mně. Jak to udělala paní starostka Bíliny Zuzana Schwarz Bařtipánová, kde mají s šikanou zásadní problém. Situace v Bílině je ještě dramatičtější než v Janově. Ještě v únoru je navštívím.  Bohužel některým rodičům je úplně jedno, jestli jejich dítě vůbec do školy chodí. Ministryně Maláčová navrhuje navázat školní docházku na vyplácení dávek. Musíme o tom diskutovat v rámci koalice i ve Sněmovně, kde by se této diskuze měly zúčastnit všechny strany. Musíme najít správný způsob, jak donutit rodiče, aby jejich děti chodily do školy a nebyly vůči učitelům agresivní.  Inkluze. Největší škola v Litvínově je ZŠ Ruská, kde mají 650 žáků, z nichž asi 20 procent tam je v rámci programu inkluze. K nim je 24 asistentů. Za největší problém učitelé považují nedostatek pracovníků v pedagogicko-psychologických poradnách a taky se bojí, aby se nesnížila finanční podpora škol, a přitom museli dál vzdělávat inkludované žáky. Bez asistentů to prostě nejde. Nejvíc s tím bojují v Ústeckém, Karlovarském a Moravskoslezském kraji.  Je málo i samotných učitelů a stále jim roste věkový průměr. Už 37 procent z nich má nad 55 let. Potřebovali bychom 6000 nových kantorů. A jak mi řekli sami učitelé, to, co se momentálně na pajdácích přednáší, jsou nesmysly, které mladým učitelům nijak v budoucí práci nepomůžou. Další problém je i absurdní byrokracie, která leží na ředitelích škol. Dal jsem ministrovi školství Robertu Plagovi a ministryni pro místní rozvoj Kláře Dostálové za úkol zajistit, aby se ředitelům škol odlehčilo od papírování a mohli se víc věnovat škole, učitelům, a hlavně dětem.  Všechno to, co jsem vám teď napsal, jsme řešili i na další zastávce v Zámku Valdštejnů, kam přijeli zástupci základních a středních škol z okolí. Neměli vůči nám ale jen samé výtky. Ředitelé třeba ocenili, že se vláda rozhodla řešit problém s nedostatkem učitelů novelou zákona o pedagogických pracovnících, kdy bude možné do škol přijímat vysokoškolsky vzdělané lidi, kteří chtějí učit, ale nemají pedagogické vzdělání. To si budou muset do tří let na pedagogických fakultách doplnit.  Tím končím v Litvínově.  ZAHRÁDKÁŘSKÝ ZÁKON! Ten, na který zahrádkáři čekali 20 let a na jehož projednání jsem osobně tlačil a spoustu jsem vám o něm už napsal. Tak ten prošel ve Sněmovně prvním čtením. Jsem rád, že se věc posunula konečně dál. Čeští zahrádkáři si zaslouží stejné podmínky jako ti v Rakousku, Německu nebo na Slovensku.  Když jsme u té Sněmovny, tenhle týden se znova ukázalo, jak zbytečné a nesmyslné jsou písemné interpelace. Jasně, mají je všechny vyspělé parlamentní demokracie, ale víte, k čemu tam slouží? K ŘEŠENÍ DŮLEŽITÝCH VĚCÍ.  A hlavně. Proč máme odpovídat na písemné interpelace ústně? Když jsme na ně odpovídali už písemně a u některých i několikrát. A ještě k tomu se konají ve stejný den ústní interpelace, které trvají hodinu a půl.  Jednací řád naší české Sněmovny, který se v tomhle ohledu nezměnil 30 let, uvádí, že každý poslanec má právo interpelovat vládu nebo její členy ve věcech jejich působnosti. Vláda nebo její člen odpoví na písemnou interpelaci na schůzi Sněmovny nebo písemně do 30 dnů. A pokud není poslanec s odpovědí na písemnou interpelaci spokojený, může požádat předsedu Sněmovny o její zařazení na pořad schůze Sněmovny. O takové interpelaci se pak vede rozprava.  A jak to vypadá v praxi? No samozřejmě, že opoziční poslanec s odpovědí nesouhlasí. To je specialita Pirátů. Být nespokojený je totiž náplň jejich práce. Chtějí exhibovat na plénu. Jejich cíl je, aby se o interpelaci VEDLA ROZPRAVA, která může trvat i DVĚ HODINY. Dokonce nemusí uvést ani důvod, PROČ nesouhlasí, a pak za řečnickým pultíkem žádají o to, co už v písemné odpovědi dostali.  Člen vlády ani neví, co bude takový poslanec v nesouhlasu rozporovat, a proto mu ani nemůže dopředu připravit hutnou odpověď. Takže jen exhibice opozice. Četl jsem teď v novinách, že prý i exhibice patří k politice. Můžu si laskavě dovolit nesouhlasit? Já MAKÁM.  V tomhle volebním období zavedla opozice a hlavně Piráti novinku, aby mě mohli šikanovat. Tak zaprvé se mě ptají na věci, které neřeším já, ale má je ve svém resortu nějaký ministr. Ve vyspělých parlamentních demokraciích jako třeba v Belgii, Finsku nebo Norsku by se mi taková interpelace ani NEDOSTALA NA STŮL, protože by byla z jednacího řádu odmítnuta pro nepřípustnost.  U nás na ní musím písemně odpovědět. Největší groteska byla písemná interpelace pana Michálka, kterou jsem obdržel 6.12.2019 ve znění: „Mohl byste mi prosím sdělit, jaký máte program?“  Chápete tu absurditu, že na takovou otázku musím písemně odpovídat?  Ale i tak jsem to udělal.  Chcete se trápit dál? 27.11.2019 mi přišlo 21, slovy DVACET JEDNA úplně shodných písemných interpelací od 21 poslanců Pirátů ve znění: „Přijdete někdy?“  Ze zákona o jednacím řádu jsem tedy musel 21krát písemně každému poslanci zvlášť odpovědět a odpovědi odeslat. Z 21 poslanců s mou odpovědí na tuto „otázku“ vyslovilo nesouhlas 19. Všech 19 interpelací bylo tedy zařazeno na jednání Sněmovny k jednání v rozpravě.  Nejen, že tím Piráti šikanují mě, ale k tomu ještě blokují projednávání interpelací na jiné členy vlády. Ostatní poslanci sedí v lavicích a musejí to snášet. A nejde o to, že se blokují projednávání jiných interpelací, ale hlavně, že se neprojednávají věci podstatné pro občany. Zákony, které jim mají zlepšit život!  Asi vidíte, že jednací řád Sněmovny potřebuje po 30 letech změnu. Vzor by mohly být severské parlamentní demokracie, ale nejen ty, efektivní úpravu interpelací má většina států Evropy. My zůstáváme výjimkou. Proto jsem se rozhodl, že předložím z pozice poslance návrh na změnu jednacího řádu na zrušení projednávání písemných interpelací na plénu.  Samozřejmě interpelace respektuji, ale písemné interpelace mají být písemné, proto se tak jmenují. Nemají se měnit na ústní. Koho z vás zajímá, jak jsou interpelace řešené v zahraničí, může si přečíst studii, kterou zpracoval Parlamentní institut a najdete ji v komentářích.   Teď něco k e-shopu na dálniční známky. V úterý má náš vládní zmocněnec pro IT Vlado Dzurilla schůzku s bezpečnostními složkami, a když se potvrdí, že skutečně není potřeba žádné utajení, jedeme všechno otevřeně.  Prvořadý úkol je teď stihnout datum zprovoznění 1.1.2021, raději ale dřív.  Ted čekáme, kdy nám pan Vondráček dodá systém, který vyvinuli během hackathonu minulý týden. Připravujeme sadu výběrových řízení, a pokud ho nebudeme mít příští pátek k dispozici, tak se nám komplikuje jeho využití.  Na vládě jsme tenhle týden finálně přijali systémové řešení k IT zakázkám, které produkuje stát.  Jak už jsem vám říkal minule, na Ministerstvu vnitra existuje Odbor hlavního architekta, který bude povinně ze zákona od 1.2.2020 kontrolovat všechny IT zakázky státních subjektů nebo subjektů, které se třeba chtějí napojit na základní registry. A bude je kontrolovat v celé šíři, jejich podmínky, ekonomiku, personální náročnost, a hlavně technickou architekturu projektu.  Všichni ministři mají za úkol o svých záměrech v oblasti digitalizace nebo informačních a komunikačních technologií informovat vládu. Už při záměru, tedy předtím, než dojde k vynaložení jakýchkoliv finančních prostředků. Tuto povinnost budou mít teď i všechny státní subjekty jako třeba státní podniky, státní fondy nebo podřízené organizační složky státu. Už by se tedy nemělo stát, že si úředníci bez znalosti IT vymyslí s poradci projekt a ten, aniž by to někomu řekli, zrealizují.  Na vládě jsme taky rozhodli o odvolání předsedy Rady Českého telekomunikačního úřadu Jaromíra Nováka. ČTÚ je nezávislý úřad, který by měl mimo jiné regulovat trh mobilních operátorů. O tom, jak pan Novák odváděl svou práci, určitě víte. Máme stále jedny z nejdražších datových služeb v Evropě.  Aby se vnesla mezi operátory větší konkurence a udělali jsme tlak na snížení ceny, rok se připravovala aukce dalšího operátora. A protože ta poslední aukce před 6 lety dopadla fiaskem, s napětím jsme čekali, jak se při ní bude šéfovi ČTÚ Novákovi dařit. My jako vláda jsme do stanovování podmínek aukce nesměli vstupovat, ale každopádně náš ministr průmyslu a obchodu Karel Havlíček pana Nováka několikrát varoval, že podmínky aukce, tak jak ji nechal vypsat, neumožní, aby se jí zúčastnilo víc investorů, že je to celé šité jen na jednoho uchazeče a že to tedy nesplní svůj účel.  MPO několikrát důrazně upozornilo Český telekomunikační úřad i na fakt, že Evropská komise v minulém roce poslala do ČR tvrdé upozornění, že sdílení sítí, tedy využívání infrastruktury, má v ČR negativní dopad na hospodářskou soutěž, snižuje motivaci k investicím do nových technologií a má negativní dopad na koncové spotřebitele. Takto tvrdě se EK ještě k problematice sdílení sítí ještě nevyjádřila a v evropském telekomunikačním prostředí z toho byl v srpnu docela poprask. Ale náš nezávislý ČTÚ zůstal opět ledově klidný.  Navíc z bezpečnostních služeb přicházely znepokojující zprávy, které potvrzovaly, že příprava aukce probíhá dost nestandardně. Přesto pan Novák na varování nereagoval a podmínky nezměnil. Takže o účast nakonec projevuje zájem skutečně pouze jeden subjekt, ano, přesně ten, o kterém se mluví od začátku. Další fiasko.  Proto vláda doporučila v pondělí předělat podmínky aukce a současně odvolat Nováka z pozice předsedy. Jsem rád, že ministr Havlíček postupuje nekompromisně, popravdě ani nemohl jinak. Pokud bychom nechali celou blamáž dohrát ČTÚ do konce, byl by z toho skandál.  Teď další důležitá věc. Vedu pracovní skupinu pro řešení dřívějšího odchodu profesionálních záchranářů a hasičů do důchodu. Tento týden jsme měli první jednání. Jde o 19 tisíc profesionálů, kteří vyjíždí pod majákem k nehodám, požárům, resuscitují, transportují zraněné v obtížném terénu a vykonávají stejně náročnou a nebezpečnou práci jako hasiči a policisté. Na rozdíl od nich ale nemají žádné sociální zajištění ani nárok na dřívější odchod a výsluhy.  Bohužel tito pracovníci nemají služební poměr, který by jim zajistil výsluhy. Ale bavili jsme se o tom, že by náročné profese mohly do důchodu o rok dřív za každých odpracovaných 10 let. Paradoxně nám ale Ministerstvo práce a sociálních věcí oznámilo, že třeba právě profesionální záchranáři nespadají do kategorie náročných profesí a nemůžou se tak zařadit ani vedle hutníků, slevačů nebo kamnářů…  Další varianta by byl předčasný důchod bez sankcí, což už teď zákon umožňuje. Pro záchranáře, podnikové hasiče a strážníky by to mohlo být řešení. Souhlasí s tím i zástupci všech skupin záchranářů i jejich zaměstnavatelé, tedy asociace měst a obcí, asociace krajů i Ministerstvo pro místní rozvoj.  Dal jsem proto za úkol zástupcům Ministerstva práce a sociálních věcí a Ministerstvu financí, aby všechno propočítali na základě dat od zástupců záchranářů a jejich zaměstnavatelů. Nad konkrétními čísly se sejdeme při příští schůzce pracovní skupiny.  Přijeli za mnou i zástupci Sdružení učňovských zařízení. Přizval jsem k tomu i kolegy Havlíčka a Plagu. Jak víte, po mnoha letech slibů konečně připravujeme podmínky pro duální vzdělávání. Podniky nás k tomu tlačí, chybí jim technické profese, absolventi s praktickými dovednosti. Připravujeme to ve spolupráci Ministerstva průmyslu a obchodu a Ministerstva školství a taky za účasti zaměstnavatelů, škol a krajů.  V první fázi nepůjde o zákon, ale začneme to dostávat do regionů s pomocí krajů, teprve až se všechno odzkouší, dáme to do legislativy, podobně jako nedávno Slovensko. Setkání se zástupci Sdružení učňovských zařízení nás inspirovalo, bereme je do hry, i když mají řadu výhrad, dali nám zajímavé náměty, které rádi zakomponujeme.  Pamatujete ještě, jak u mě byli kluci z Fridays for Future? Ekologičtí aktivisti nám vyčítali, že máme málo obnovitelných zdrojů včetně větrníků. U nás sice nemáme podmínky, abychom měli podíl obnovitelných zdrojů jako třeba Německo, ale i tak jsem vyzval starosty, ať mi napíšou, kdo z nich má u sebe v obci o větrné elektrárny zájem. A skutečně, starostové několika obcí ze severních Čech, kde to dostatečně fouká, mi poslali dopis a já je k sobě pozval.  Se mnou u toho byli i kolegové Havlíček a Brabec. Starostové se rozčilovali, že jim kraje hází klacky pod nohy. No a opět jsme u stavebních řízení a komplikovaného procesu podobných investic. I proto připravujeme kompletní změnu stavebního práva.  Zájem o investice je slušný, chystáme investiční i provozní podporu, ale rozvoj zatím brzdí kraje, které nechtějí větrníky povolovat. My stavbu větrníků podpoříme, do 10 let chceme jejich počet aspoň ztrojnásobit. Tedy tam, kde to lidi budou chtít…  Ve Sněmovně dál řešíme stavební zákon. Je to nejdůležitější, dlouhodobá věc pro naši budoucnost, takže mi odpusťte, že vám o ní píšu skoro v každém hlášení. Jsem rád, že ve Sněmovně panuje shoda nejen na jádro, ale i zrychlení staveb. Domluvili jsme se s Klárou Dostálovou, že vznikne nová poslanecká komise pro stavební zákon složená ze zástupců všech stran. Pro politiky je klíčové znát pohled lidí z praxe, kteří se stavebním zákonem pracují každý den.  Základ skupiny bude tvořit tým, se kterým ministryně Klára Dostálová spolupracovala na digitalizaci. Zároveň vznikne na půdě Výboru pro veřejnou správu. Bez digitalizace nemůže nový stavební zákon fungovat. Stejně tak by ale digitalizace nefungovala bez nových paragrafů a úpravě systému a procesů. Pokud by se papíry nutné k povolování staveb překlopily do elektronické podoby, ale zůstalo by jejich neskutečné množství, nic by se nezměnilo. I tak by Česko zůstalo na 157. místě ze 190 zemí v žebříčku délky stavebního řízení…  Skupina bude sloužit jako platforma pro to, abychom se vyhnuli různým nedorozuměním. Třeba, že má vzniknout nějaký nový stavební centrální megaúřad. No nevznikne. Stát už má speciální stavební úřady při svých ministerstvech a ty budou základem pro státní stavební správu.  Pro připomenutí. Máme 609 speciálních stavebních úřadů a k tomu ještě 714 obecních a 9 báňských a 4 vojenské. Celkem to je 1336 samostatných úřadů. Takže se úředníci pouze sloučí pod jednu hlavičku. Nově tedy bude 1 státní stavební úřad a zhruba 300 obecních stavebních úřadů.  Včera jsem letěl 4 hodiny do Portugalska a zase zpět. V malém městečku Beja bylo setkání členských států, které čerpají z evropského rozpočtu peníze na kohezi, což jsou hlavně investice na posílení méně rozvinutých oblastí v EU. Podle toho si tyto státy říkají Přátelé koheze. Loni v listopadu jsem stejné setkání uspořádal v Praze.  Tohle je asi nejdůležitější věc pro rozpočet 2021–2027. Komise dala v květnu 2018 návrh rozpočtu, který je o 52 miliard euro vyšší než ten stávající 2014–2020 a zároveň dává o 95 miliard míň na kohezi a zemědělství a centrálně řízené programy, ze kterých čerpají hlavně nejbohatší státy, posiluje zhruba o 150 miliard euro. Nikdo nám nikdy pořádně nevysvětlil, proč je rozpočet navržený právě takto. Je nenormální, že Komise nerespektuje jasné požadavky a priority 17 členských států.  Rozpočet je zbytečně složitý, obsahuje nové kategorie a názvy, kterým nikdo nerozumí a co je nejhorší, navyšuje i administrativní náklady na provoz bruselských institucí, a to přestože EU opustil jeden z největších členů, Velká Británie, jehož příspěvek tvořil zhruba 12 procent.  Prošel jsem všechny položky v rozpočtu a mám jasnou představu, které by se daly přesunout ve prospěch koheze a investic. Uvidíme, jak se k tomu postaví nová Komise a prezident Evropské rady. Příští týden jedu za prezidentem Charlesem Michelem a budu s ním mluvit o našich prioritách. Na 20. února svolal mimořádnou Evropskou radu a chtěl by, aby se tam členské státy na rozpočtu domluvily. Na to ovšem bude potřeba, aby všichni vzájemně respektovali svoje největší priority, na rozpočtu se totiž členové Evropské rady musí shodnout jednomyslně.  Já zásadně nesouhlasím s takto strmým snížením koheze na úkor jiných priorit a v Portugalsku jsem viděl, že nebudu sám. Některé státy zmiňují, že by se měly hledat nové zdroje, třeba nová daň z nezlikvidovaných plastů nebo odvod části emisních povolenek do rozpočtu EU. Myslím si, že to není nutné, a navíc se na tom stejně takto rychle neshodneme. Potřebujeme rozpočet, který je jednoduchý a srozumitelný a k tomu nové daně určitě nepřispějí.  Když už mluvím o brexitu, Velká Británie sice tento pátek vystoupila z Evropské unie, ale ještě do konce roku 2020 platí i pro ni právo EU, takže se zatím vlastně vůbec nic nemění. Tým hlavního vyjednávače EU Michela Barniera má 11 měsíců na to vyjednat nové smlouvy, které nahradí právo EU po 31.12.2020. Jeho tým bude vyjednávat ve třítýdenních cyklech, vždycky týden přípravy, týden vyjednávání a týden zapracovávání vyjednaného. Jsou připraveni sedět zároveň až u 11 vyjednávacích stolů. I tak je už teď jasné, že se to nedá celé do konce roku stihnout. Oblastí, kterých se to týká, jsou stovky. Pro vaši představu. Evropská unie má dnes 1092 platných bilaterálních a multilaterálních smluv, a pokud připočteme i ty, které ještě čekají na platnost, je to dohromady celkem 1261 smluv. Takže si budeme muset dobře rozmyslet, které oblasti jsou úplně nejdůležitější. Pro nás jsou samozřejmě prioritou práva našich občanů ve Velké Británii a taky obchodní vztahy a bezpečnost, včetně spolupráce při vyšetřování trestných činů a ochraně hranic.  Teď už jen krátké zprávy, vím, že toho byla zase spousta.  Sedli jsme si ve Sněmovně s Janou Pastuchovou, která přivedla skupinu našich podporovatelů z Libereckého kraje. Bavili jsme se o tom, co je nejvíc trápí a jasně, že to je vlakové spojení Praha–Liberec. Teď to jede dlouhé 2 hodiny 45 minut. Vyžádal jsem si pro ně vyjádření od Správy železniční dopravní cesty. Je to dost textu, tak vám dám jen čas, kolik to bude trvat po postavení nové tratě: mezi centrem Prahy a centrem Liberce 75 minut. A v komentářích najdete mapu, které úseky a kdy se mají dokončit.  Bylo za mnou 24 starostů, kteří za posledních 25 let vyhráli soutěž Vesnice roku. Ta nejmenší vítězná vesnička má asi 200 obyvatel. Popovídali jsme si, dostal jsem od nich dárky jako třeba domácí chleba nebo slivovici a já jim dal na oplátku pamětní plaketu.  Byl jsem na setkání s českými exportéry, které pořádala Hospodářská komora. Ta mimochodem sdružuje víc než 16 tisíc členů ze všech sektorů ekonomiky, výroby i služeb. Tohle setkání jsme si slíbili už na společné misi na Ukrajinu, kterou se mnou podnikatelé absolvovali v listopadu 2019. Tehdy na mě měli spoustu otázek, hodně konkrétních návrhů a já jsem jim slíbil, že nezapadnou a určitě se setkáme společně v Česku po návratu a prodiskutujeme to. Slovo jsem dodržel, a nakonec byla debata se skoro 40 podnikateli fakt zajímavá a podnětná. Dohodli jsme se, že konkrétní výstupy mi z komory zašlou a budeme se nimi dál i s ostatními ministry zabývat.  Jednal jsme se starostou Prahy 6 Ondřejem Kolářem o Zámku Veleslavín, s rektorem Univerzity Karlovy Tomášem Zimou, zástupci Giro d'Italia, byl jsem za panem prezidentem v Lánech a bavili jsme se o opatřeních proti koronaviru, ale taky o exekucích, brexitu, o plánu Donalda Trumpa pro Blízký východ, ombudsmanovi, ministerstvu dopravy. Jednal jsem s Janem Mrázkem z Adastra Group.  Vím, určitě už máte dost, tak dobrou zprávu na konec.  České republice se znovu zlepšil rating. Agentura ACRA Europe zvýšila hodnocení našich dlouhodobých závazků na AA. Jsme tedy na úrovni zemí jako Belgie nebo Velká Británie.   Tak jo, mějte se fajn."
4033319F656C5D9DC3FEA0DA82C1EE7D,"Čau lidi, od 1. ledna jsem zhubnul už dvě kila a ještě teď před odletem jdu do fitka. Hned po Partii, na kterou chystám grafy, jak vidíte 😜 Můj plán? Osm kilo dolů. Plním jedno ze svých předsevzetí na rok 2019.  Tipuju, že dneska budu mít trošku jet lag, což víte, co je. No jasně. Letím do Singapuru, kde mají časový posun 7 hodin, pak Thajsko a Indie. Se mnou plné letadlo českých podnikatelů, kterým budu pomáhat na trhy v Asii. Ale ještě než odletím, chci vám všem říct o věci, která je pro mě nejzásadnější a na které dřu.   DŮCHODY.  Ohlásil jsem, že je chci příští rok zvednout ZNOVA o 900 korun. Máme vůči seniorům obrovský dluh z minulosti. Cítím jako naši povinnost ho postupně napravit a zvednout jim životní úroveň. Do dvou let by měli mít naši senioři průměrný důchod 15 tisíc. Koukněte na můj rozhovor pro Právo a Novinky. Dávám do komentářů.   Šéfka státní kasy Alena Schillerová tenhle můj plán asi ještě teď rozdýchává. Ví, že to letos znamená dalších 38 miliard, které se budou muset najít v rozpočtu. A že taky tvrdě tlačím na to, abychom i navzdory růstu platů a důchodů skončili v přebytku i tenhle rok. Stejně jako loni.   Znovu opakuju, nejsme nezodpovědní, nehodláme tuhle zemi zadlužovat. V absolutních číslech jsme dokonce od roku 2014 dluh snížili o 61 miliard. A v poměru k HDP jsme ho od roku 2014 do konce 2018 snížili o 10,5 procent. Což je fakt výkon, když za váma neustále chodí ministři. A vždycky jen s tím, že potřebují víc a víc peněz.   Kdyby tak měli v krvi šetrnost. Přitom je to naprosto elementární věc. Naučí se ji každý, kdo někdy dělal na sebe. Bavili jsme se o tom v rozhovoru s panem redaktorem Martinem Čabanem z E15. Je fakt hodně dlouhý, možná byste si k němu měli udělat velký kafe. Odměnou za to bude nálož informací, ke všemu důležitému, co se v poslední době stalo. Dávám do komentářů.  Dál řešíme obědy zdarma pro děti z mateřských škol a základek. Hnutí ANO na vládě navrhlo, že je mají dostávat děti z chudších rodin, tedy ty, které pobírají přídavky na děti. Ne, že je budeme zavádět plošně, jak chtěl náš koaliční partner.  A teď sestřičky. Od chvíle, co jsem začal psát tyhle týdenní hlášení, víte, že se snažíme vyřešit nedostatek zdravotních sester. No a tenhle týden vyšla zpráva, že jejich počet stoupl oproti minulému roku o celou tisícovku! V novinách psali, že je to díky tomu, že jsme jim zrušili povinnou maturitu z matiky. Ale my jsme toho udělali mnohem víc. Přidali jsme jim 5000 korun za směny a všem průměrně zvýšili plat o 2000.   V procentech to znamená meziroční nárůst platů sestřiček o 15 procent. Tarifní platy sester se zvyšují o 7 procent. Takže sestrám ve směnách se celkově zvedne plat o 22 procent!  Náš ministr zdravotnictví Adam Vojtěch maká na tom, aby měly jednodušší papírování a víc času na pacienty.   Pro studující sestřičky chceme zavést prospěchová stipendia a pro sestřičky-maminky zase dětské školky a skupiny u nemocnic. A dál budeme zvyšovat kompetence zdravotních sester a tím i prestiž jejich povolání.  Tohle jsou všechno věci, které možná zapadly. Novináři i lidi na sítích dál řešili dálnice a kalamitní sníh na D1. Což se jim nedivím, ale já o tom psal už minule. Nechci se opakovat. Zasloužíte si opravdové novinky. Takže pokud vás to zajímá, koukněte třeba na můj článek na Expresu, kde to shrnuju myslím nejhutněji.  Když je řeč o novinkách. Jak by se vám líbila celosvětová revoluce ve výrobě elektřiny? Naši vědci v ní sehrávají mimořádnou roli. Byl jsem se s místopředsedou Rady pro výzkum, vývoj a inovace panem Karlem Havlíčkem podívat do Ústavu fyziky plazmatu Akademie věd. Zkoumají tam termojadernou fúzi. Stejně jako na dalších místech na světě se pokouší vyvinout nový zdroj energie, který by byl de facto nevyčerpatelný. V centru všeho stojí zařízení Tokamak. Možná jste ho viděli na videu, které jsem už dával.  Naši vědci dělají na Tokamaku výzkum, který pomáhá i v projektu ITER. To je největší termojaderný reaktor na světě, který se staví právě teď ve Francii. Je to zároveň největší evropský projekt. Za 18 miliard euro. Spustit by se měl v roce 2025 a jeho parametry jsou jakoby z jiného světa. Teplota uvnitř něj bude 150 MILIONŮ STUPŇŮ CELSIA. To je desetkrát víc než v centru slunce. Zabírat bude plochu 60 fotbalových hřišť. Pokud půjde všechno, jak má, začne lidstvo kolem roku 2050 stavět první “nevyčerpatelné” elektrárny. A čeští vědci na tom budou mít lví podíl 🇨🇿  O jednání s pražským primátorem panem Zdeňkem Hřibem jsem vám už psal docela dost v týdnu. Praha tvoří skoro čtvrtinu HDP celé naší země, takže jsem pozval pana primátora, abychom si navzájem představili záměry, které má nové vedení Prahy a naše vláda. Na těch nejdůležitějších projektech musíme spolupracovat. Vláda je řeší finančně a magistrát by měl pomáhat s povoleními. Hlavně pro rychlodráhu na letiště, výstavbu nové vzletové a přistávací dráhy, dostavbu okruhu, ale musíme taky vyřešit majetkové poměry v Kongresovém centru nebo nemocnici Na Bulovce.  Chci, aby Praha nejen fungovala, ale taky nabízela kulturu světové úrovně, rodily se tu trendy, které přitáhnou pozornost celého světa. Poslední zajímavá budova, která tady vyrostla, byl Tančící dům. Chybí nám ale koncertní sál pro 21. století, muzeum moderního umění nebo důstojné prostory pro Národní galerii. Už jsem vám psal minulý rok, jak propojuji naši Národní galerii s Centre Pompidou v Paříži a lobuju u prezidenta Emmanuela Macrona, aby Praha získala licenci na ty nejexkluzivnější světové expozice.  Nejen galerie a koncertní síň, ale i nová vládní čtvrť v Letňanech by se mohla stát příležitostí pro novou, kvalitní a svěží architekturu. A k tomu seřezat obrovské náklady. Věnoval jsem tomuhle svému plánu velký kus jednoho loňského hlášení. Spočítal jsem v něm, že návratnost by byla 5 let. A za to by lidi konečně dostali snadno přístupné místo u okruhu, s dostatkem parkovacích míst a měli by hned vedle sebe spoustu úřadů, které jsou teď rozeseté po celém městě.  S panem primátorem se shodujeme, že dostavba Pražského okruhu a železnice na Letiště Václava Havla je priorita. O vládní čtvrti se ještě budeme bavit a chystám pro něj prezentaci. Fakt nehrozí, že by se z Letňan stalo “úřednické ghetto,” jak jsem se dočetl v novinách. Naopak, stane se z nich ještě atraktivnější místo k životu než doteď.  Teď už to vezmu jedno za druhým. Jednal jsem s americkým velvyslancem panem Stephenem B. Kingem, s novým italským velvyslancem panem Francescem Saveriem Nisiem a německým velvyslancem Christophem Israngem. Do Černínského paláce jsem zajel na novoroční setkání s diplomatickým sborem. Podal jsem si ruku a prohodil pár slov snad se 60 velvyslanci.  Měli jsme zasedání Vládního výboru pro zdravotně postižené občany. Řešili jsme třeba to, jestli kraje při zadávání výběrových řízení na dopravce dostatečně v podmínkách zohledňují podmínky pro lidi s omezením pohybu.   Potkal jsem se s novým ředitelem Vodafone panem Nickem Readem a bavili se hlavně o vysokorychlostním internetu a datových tarifech. Znovu jsem mu zopakoval, že ceny jsou u všech operátorů vysoké a datové limity malé. Lidi se bojí používat mobilní internet, aby si ho nevypotřebovali. Tlačíme operátory k tomu, aby aspoň v prvním kroku nabídli za stejnou cenu víc dat.  Pozvali mě na Konferenci odborových organizací působících ve finančním sektoru. Potkal jsem se s panem Michalem Franklem. Je to jediný v Česku působící vědec, který letos získal prestižní ERC Consolidator Grant. S mezinárodním týmem zkoumá problematiku migrace.  Tak a teď už jdu na vaše otázky. Za chvíli musím vyrazit. Letíme přes Dillí a let s přestupem potrvá víc než 12 a půl hodiny. Bude to brutál. Myslím ale, že tahle cesta bude mít opravdu význam. Ve všech zemích mě čekají jednání na nejvyšší vládní úrovni. Moniku tentokrát neberu. Kvůli slinivce se nemohla dát očkovat. Je to škoda, protože s manželkou thajského premiéra se seznámila už v Paříži a dobře si popovídaly. Budu vám posílat fotky, když to půjde. A za týden to celé sepíšu. Mějte se fajn."
46fcf859c36511658b7b221178fe2d5f,"Vážení spoluobčané,  po hezkém létě začíná podzim a my se opět nacházíme ve velmi složité situaci. Budu k vám jako vždycky upřímný a otevřený.  Epidemie je zpět. Bohužel. Čísla nákazy závratně rostou.  V posledních dnech nám byly předložené scénáře vývoje, které mě značně znepokojily. Bylo to podobné, jako když nám začátkem března analytici ukázali matematické modely, kterým bylo složité uvěřit, ale po třech dnech, když vycházely jsme rázně udělali zásadní opatření. Zachránili jsme tím tisíce životů. Proto jsme první vlnu zvládli tak dobře.  Ke konci jara jsme ale měli pocit, že vir odešel a od 1. července jsme zrušili povinnost nosit roušky všude. Tehdy jsme těch opatření měli všichni až po krk, všichni jsme se chtěli volně nadechnout a užít si léto jak jsme zvyklí. Bylo to poté, co jsme zarazili šíření nemoci jako jedni z prvních v Evropě. Měli jsme jen minimum mrtvých, což nás tehdy možná ukolébalo v představě, že to s tím virem není tak zlé. I já jsem se nechal unést nastupujícím létem a atmosférou ve společnosti. To byla chyba, kterou nechci zopakovat. Od března jedeme sedm dní v týdnu a bojujeme s touto ojedinělou situací, na kterou nemohl být nikdo připraven.  Jak ale vidíme kolem sebe a každý den čteme v médiích a na sociálních sítích, naše společnost je rozdělená. Jsou tu lidé, kteří nosí roušky a podporují všechna opatření, a pak jsou tu lidé, kteří považují virus za obyčejnou chřipku. Můžu to chápat u mladší generace, protože tam nakažení většinou ani nevykazují příznaky a po karanténě se vrací zpět do normálního života. Ale pro starší lidi, kteří navíc mohou mít zdravotní komplikace, jako například vysoký tlak, plicní či srdeční onemocnění nebo cukrovku, je koronavirus vážné ohrožení. Právě starší a nemocné lidi musíme ochránit.  Slyšel jsem, že nenošením roušek chtějí někteří občané vyjádřit protest proti vládě a vládním opatřením. Těmto lidem bych ale chtěl vzkázat: ty roušky nenosíte kvůli Babišovi, Vojtěchovi, Prymulovi, ale kvůli vašim rodičům a prarodičům, kvůli vašim blízkým, kvůli vašim kamarádům a známým.  Teď už vážně nejde o politiku, nikdo nechce nikoho z plezíru omezovat. Rouška neohrožuje svobodu a demokracii. Ale její nenošení ohrožuje životy. Sám jsem viděl případy, hlavně v Praze, kdy lidi nerespektovali ani ty úplně základní pokyny. Nošení roušky není o svobodě jednotlivce, ale o osobním pohodlí. Ano, je to otravné a ne moc příjemné – ale zachraňuje to naše životy. A já jako předseda vlády prostě nechci dopustit, abychom měli miliony nakažených a tisíce mrtvých.  Četl jsem dnes jeden komentář na sítích, který přesně vystihuje situaci ve veřejném prostoru: „Téměř každý je teď epidemiolog.“ Bohužel ale nejvíce polopravd a omylů šíří i někteří lékaři, kteří nejsou epidemiology. A ti svými výroky pak matou ostatní, a to ani nemluvím o masově sdílených příspěvcích na sociálních sítích, které lidem radí nenosit roušku.  A pokud nám ale někdo dává za vzor Švédsko, které má stejný počet obyvatel, jako Česká republika, tak bych rád uvedl, že Švédsko šlo cestou promoření, což vyústilo v to, že tam zemřelo celkově 5865 lidí s covidem. Jedenáctkrát více než u nás. Také tam mají zakázané všechny kulturní akce nad padesát lidí. Jinými slovy opatření jsou tam dnes přísnější než doposud u nás.  Je jasné, že se opatření spoustě lidí nelíbí a líbit nebudou. Ale musíme je teď dodržovat. Kvůli sobě, kvůli ostatním a kvůli tomu, abychom i touto vlnou prošli v relativním pořádku. Proto si dovolím zopakovat základní pravidlo boje proti viru.  Tři R.  Ruce, roušky, rozestupy.  Naše vláda se snaží myslet na všechny skupiny obyvatel. Na velké i menší skupiny lidí, zaměstnance, živnostníky i zaměstnavatele. A budeme to dělat i nadále, proto už nechceme vypnout ekonomiku tak jako na jaře. Zároveň ale musíme především myslet na ochranu životů našich občanů. Je to těžké rozhodování. Ale snažíme se najít rovnováhu mezi ochranou zdraví našich lidí a naší ekonomikou.  Je mi líto neustálých sporů, útoků a obviňování. Pojďme toho teď na chvíli nechat, čas na skládání účtů zase přijde. Situace je vážná, ale vím, že to zvládneme, protože v těžkých chvílích se náš národ vždycky dokázal semknout.  Chci moc poděkovat našim hygienikům, armádě, zdravotníkům, sestřičkám, medikům, laboratořím, ajťákům, policistům, hasičům, záchranářům a dobrovolníkům! Mají za sebou těžkou dobu. A ještě těžší před sebou.  Chci poděkovat vám všem, kteří jste se spojili a snažíte se epidemii zastavit, třeba i jen tím, že si vezmete tu často nenáviděnou roušku.  Chci také poděkovat ministrovi zdravotnictví Adamu Vojtěchovi, který dnes oznámil svou rezignaci, za práci, kterou pro zdravotnictví vykonal. Je to slušný, poctivý a velmi pracovitý člověk, kterého jsem si kdysi přivedl na Ministerstvo financí a v podstatě si ho vychoval, takže k němu mám speciální vztah. Přinesl do politiky slušnost a úctu a jsem přesvědčen, že se na něj jednou bude vzpomínat jako na nejlepšího ministra zdravotnictví. Na rezortu udělal víc práce než většina jeho předchůdců. Boj s první vlnou viru zvládnul neuvěřitelně. Chápu, že už toho na něj muselo být moc, že byl znechucený a unavený politikou a médii a rozhodl se odejít. Dekuju mu. Za vše. A přeju mu v životě i další kariéře jen to nejlepší.  Teď jde o to, jestli dokážeme respektovat, že tu žijeme všichni společně. Každý sám si musí odpovědět na otázku, zda je ochoten obětovat něco ze svého pohodlí pro ostatní.  Pojďme si nyní všichni řici, zda nám stojí za to, že na základě naší neochoty, dočasně změnit svoje chování, třeba i někdo jiný, klidně i náš blízký, zemře. A to nikdo nechceme.  Zvládneme to, ale jen společně, stejně jako na jaře. Právě proto zase musíme být zodpovědní, ohleduplní a důslední v dodržování pravidel. Pro každého to bude těžké.  Co nás teď čeká?  Urychleně dobudovat integrovaný systém s velkokapacitními call centry. Zajistit dostatečný počet odběrných míst a kapacity laboratoří, které budou hlásit lidem výsledek odběrů do čtyřiceti osmi hodin. Spustit systém sebereportování, který zrychlí celý proces a ušetří čas hygienikům i občanům. A dostatečnou kapacitu lůžek pro pacienty s covidem ve středním a těžkém stavu. Je důležité, aby byla udávaná kapacita krajských a fakultních nemocnic okamžitě k dispozici a hlavně odpovídala realitě. A ještě důležitější je ochránit zdravotnický personál za každou cenu.  Nechceme zavírat ekonomiku a ohrozit zaměstnanost. Stejně jako vy to chceme zvládnout jen s opatřeními, která náš život omezí co možná nejméně.  Pojďte nám s tím prosím pomoct! Pojďme se znovu semknout. Koronavirus jsme porazili jednou, porazíme ho i podruhé. Věřím, že to zvládneme znovu.  Zdroj videa Česká televize"
50ddcef7abf5605f656c98fb9ec7652a,"S panem Tomášem Mertlíkem, ředitelem Batist Medical. Vyrábí roušky, respirátory nebo hygienické potřeby. Samozřejmě, že jsme řešili koronavirus a nedostatek roušek.  Firma Batist vyvinula zdokonalenou roušku s nanotechnologií, která je schopna bránit i přenosu virových onemocnění. Zároveň jsem mluvil s prezidentem Česká lékárnická komora panem Alešem Krebsem a požádal jsem ho, aby si lékárny objednaly s předstihem roušky a respirátory pro naše lidi.  Adam Vojtěch zase požádal nemocnice, aby se předzásobily rouškami a respirátory na 4 měsíce dopředu. Jde asi o 1,5 milionu roušek. Rozhodně nechceme nic podcenit. Zároveň opakuji, že není žádný důvod k panice."
51e223cc48b1f3fdeaf1e00ef22a8c64,"Já jsem vytrvalý, takže ten projekt administrativního komplexu nevzdám, i když s námi pražský magistrát buď nemluví vůbec nebo mi jeho zastupitelé posílají docela arogantní dopisy. Je to samozřejmě škoda, protože Malešice, které jsme viděli naposledy a nabídla nám je Česká pošta, nejsou úplně ideální. Ale budeme hledat dál. Jo a taky chci vyřešit nemocnici na Bulovce. Chceme, aby měla jednoho majitele, stát. Ministr zdravotnictví Vojtěch kvůli tomu primátorovi psal. Aspoň na to by bylo slušné odpovědět. Už kvůli pacientům. Mrkněte na video."
556A5AD90049527F6C88CE6588028DC4,"Z hlášení. Naši doktoři jsou skvělí. Máme jedny z nejlepších kardiologů a neurochirurgů na světě. Máme skvělé výsledky i v dalších oborech. Osobně se znám se spoustou skvělých lékařů, třeba s panem profesorem Jaroslavem Štěrbou, dětským onkologem z Brna, za kterým jezdí rodiče z celé republiky i ze Slovenska. Masarykův onkologický ústav jsem osobně navštívil a když jsem ty děti viděl, měl jsem slzy v očích. Následně mu moje nadace koupila v roce 2013 za 6,2 milionu nový navigační chirurgický systém. Máme super systém komplexních onkologických center po celé republice, který zachraňuje tisíce životů ročně. Schválně si přečtěte, co k tomu napsal Adam Vojtěch na Twitteru. Pacientovi v pátek diagnostikovali nádor a v pondělí nastupuje na léčbu."
570C677E43DDAFA5EF0452C707882DD4,"Čau lidi. Tentokrát zdravím speciálně učitele, které burcují odbory, ať jdou do stávky. Přijde mi to naprosto nesmyslné a šílené. Učitelé stávkují? Co vede hnutí ANO ministerstvo školství, nerostou nikomu platy tak rychle, jako učitelům. Nikomu. Žádná profese nemá tak skvělý výhled a takovou jistotu dalšího růstu, jako právě učitel. Průměrný plat v roce 2021 bude 45.342 korun a u nepedagogů 26.263 korun. O 50 procent víc než v roce 2017.  A samozřejmě budeme navyšovat platy učitelům i v roce 2022 a 2023 v rámcových výdajích. Jestli se tak stane, rozhodne nová Sněmovna a vláda.  Jsem strašně zklamaný přístupem odborářů, měli u mě vždycky prioritu, dostávali termíny z jednoho dne na druhý. Teď všechno pokazili. Stávka je úplně zbytečná, naše stanovisko nezměníme.  Stávkovat za to, že plníme slib z našeho programového prohlášení?  Jak víte, mám rád čísla.  V roce 2018 jsme dali do platů ve školství 12,3 miliardy navíc. Díky tomu mohly stoupnout platy o 10 procent u učitelů a 11,5 procenta u ostatních profesí, bez kterých by školy nemohly fungovat. Kuchaři, družináři, školníci.  V roce 2019 jsme dali do platů ještě o dalších 15,5 miliardy víc. A díky tomu mohly stoupnout platy učitelům o dalších 15,9 procenta a nepedagogům o 10 procent.  Na rok 2020 máme zajištěné DALŠÍCH 13,2 miliardy na platy navíc. A tím pádem DALŠÍ SKOK. 10 procent pro kantory i nepedagogy. Další skoro 2 miliardy dáme na prodloužení provozní doby školek. A 1,4 miliardy na dělení tříd ve školách, aby v nich mohlo být méně žáků a výuka tak byla kvalitnější.  16,5 miliardy navíc pro příští rok!  Celkem dáme na školství 213,5 miliardy, z toho 160 na regionální školství, 27 na vysoké školy, 14 na vědu a víc než 7,25 na sport. Jo a mimochodem, skoro 2 miliardy jdou na církevní školy a každoročně i 7,3 miliardy na soukromé školy, což je pro některé super byznys.  A pak jsou tady další peníze, které investujeme, a o kterých odboráři buď schválně nemluví nebo na ně zapomínají. Inkluze. Od jejího zahájení v roce 2016 do konce roku 2020 nás bude stát přes 20 miliard. Z toho 6 miliard letos a 6 miliard další rok.  Tolik peněz do školství snad nikdy nešlo.  Ministr školství Robert Plaga napsal předsedovi školských odborů Františkovi Dobšíkovi otevřený dopis se spoustou argumentů. Je u toho i předchozí dopis pana Dobšíka, aby si ho mohl KAŽDÝ VEŘEJNĚ PŘEČÍST. Dám vám ho za chvíli sem na Facebook spolu s grafem, jak rostou platy ve školství.  Komu se nechce klikat, tak to shrnu sem:  V roce 2014 měli pedagogové plat 26.397 korun, nepedagogové 14.861 korun. V roce 2020 to bude 42.054 korun a 23.593 korun. Za šest let se platy zvýší o 59,3 procenta u pedagogů a 58,75 procenta u nepedagogů. To je přece skvělý výsledek!  Náš Robert Plaga ve spolupráci s ministryní financí Alenou Schillerovou zajistil rekordní peníze pro školství. S odboráři teď akorát debatujeme, kolik z těch peněz půjde přímo do základu učitelům a kolik budou mít ředitelé na příplatky a motivaci učitelů.  Do jednání jsem se vložil i já. První věc, kterou jsem udělal po návratu z Japonska byla právě schůzka se školskými odbory. Měl jsem dojem, že jsme si rozuměli. Ale teď se hlavně pan Dobšík chová, jako kdybychom nikdy nejednali.  Peníze pro ně MÁME A DOSTANOU JE. Tak jestli máte mezi svými známými nějakého učitele, prosím, řekněte mu to. Že je pro nás důležitý. Že nám na něm záleží a že děláme všechno pro to, aby byl spokojený.  Tenhle týden byl výjimečný. 28. říjen. Výročí vzniku samostatného československého státu. V neděli jsem byl na slavnostní vojenské přísaze na Hradčanském náměstí, v pondělí pak položil věnec u Národního památníku na Vítkově a květiny u pomníku Tomáše Garrigua Masaryka. Na Pražském hradě jsem poblahopřál sedmi novým generálům, které jmenoval pan prezident. Naši svobodu jsme si vybojovali a musíme být připraveni za ni bojovat kdykoli znovu. Tomu věřím. A jsem na naše vojáky hrdý.  Tak. Teď ale věc, která rozhodně s hrdostí nesouvisí.  Sněmovna. Obstrukce opozice. Trvaly neuvěřitelných 27 hodin rozložených do třech čtení našeho daňového balíčku. Ano toho, který přináší zdroje třeba na zvýšení rodičovského příspěvku z 220 na 300 tisíc.  Ale kdyby šlo jen o něj!  Těch 27 hodin naprostého nihilismu, během kterého vystupovali zástupci opozice a předčítali totální blbosti, naprosto nesouvisející s tématem, jsme mohli využít na projednávání a schvalování dalších užitečných zákonů. Ve frontě totiž čeká 67 vládních a 133 poslaneckých návrhů zákonů. Včetně těch opozičních! A to nepočítám mezinárodní smlouvy, zprávy a další věci, které jsou potřeba projednat.  Za to jsou poslanci placeni. Ne za šaškárnu, kterou opozice předváděla na kamery. Jeden jednací den stojí daňové poplatníky 5 milionů korun, jak už psala Alena Schillerová na Facebooku. Dokonce jsme opozici nabídli, že budeme o daňovém balíčku jednat navíc dalších 20 hodin. Představte si, že to vetovali. Prostě chtěli jen blokovat a exhibovat, ne konstruktivně pracovat.  Hlavní cíl daňového balíčku je větší ochrana našeho národa před tvrdým chlastem, kouřením a hazardem. Tyhle věci jsou totiž čím dál dostupnější s tím, jak roste naše životní úroveň. Není absolutně žádný důvod, aby byly za babku a snadno dostupné i dětem z kapesného. Jsou to prostě věci, které v životě nejsou potřeba. To si řekněme otevřeně. Ministr zdravotnictví to řekl krásně v rozhovoru pro Reflex. Tohle je válka se závislostmi.  Když si vezmete celkové společenské náklady spojené se závislostmi, jsou to astronomická čísla. Kouření stojí náš stát každý rok 100 miliard. V tom nejsou jen náklady na léčení, ale i nemocenská a celkový společenský dopad včetně ztráty produktivity a předčasných úmrtí. U alkoholu to je 59 miliard ročně, v tom jsou samozřejmě započítané i bouračky pod vlivem alkoholu, domácí násilí a další patologické jevy s pitím spojené. Hazard nás připraví o 16 miliard ročně. Způsobuje nejen zadlužení a rozvrat rodin, ale je s ním i spojená kriminalita.  Vím, nemůžeme lidem chlast nebo hazard zakazovat, ale rozhodně je nebudeme podporovat. Naopak. Na jejich vyšším zdanění získáme víc peněz na to, co v životě potřeba je. Vzdělání pro naše děti, zdravotnictví, doprava. To je politika. A řekl bych, že dobrá. I Světová zdravotnická organizace a OECD doporučují daně na alkohol a tabák zvyšovat. Není to žádná prohibice, daň poroste od 10 do 13 procent podle typů a množství výrobků a do státní kasy to přinese 8,6 miliardy příští rok a 10,3 miliardy v roce 2021.  A navíc, u čepovaného piva v restauracích naopak snižujeme DPH na 10 procent, abychom hostinským ulevili a poděkovali, že si zavedli EET. Představte si, že i to jeden poslanec opozice kritizoval. Prý je to nekoncepční. Asi nechápe rozdíl mezi posezením s přáteli v hospodě u piva a sebedestruktivním nasáváním kořalky.  To, na čem opozice postavila svoje obstrukce, byla hlavně ta část daňového balíčku, kde řešíme způsob, jak se budou danit rezervy pojišťoven. Je to jen technikálie a proto vás tím nebudu moc zatěžovat. Ale zasloužíte si vysvětlení, protože opoziční poslanci veřejně lhali, že je to nějaké rozpouštění rezerv pojišťoven. Není ani pravda, že to zdraží pojistné lidem. NE! Prostě rušíme jejich neuvěřitelnou vylobovanou výjimku, která v jiném odvětví ekonomiky neexistuje. Tato daňová výjimka umožňovala pojišťovnám mít vyšší čisté zisky, ze kterých odváděly do ciziny dividendy svým matkám, místo aby zlevnily pojistné. To ale můžou udělat jednoduše. Když si sníží astronomické zprostředkovatelské provize nebo poplatky.  Opoziční poslanci si ale řekli, že to je strašně složité téma, kterému normální lidi nerozumí a vzali si to jako záminku, proč blokovat celý náš daňový balíček. Nebo jsou asi sami zlobovaní pojišťovnami a kopou za jejich zájmy.  Každopádně, jak už asi víte, navzdory všemu zdržování, exhibicím a lhaní do kamer, které opozice předváděla, my daňový balíček prosadíme. A už teď víme, že ve středu odhlasujeme vyšší rodičák, který je s balíčkem spojený.  Pojďme dál. Chci vám napsat o něčem, co se mě silně dotýká a mám k tomu vztah.  Jasně, stromy.  Jo už zase. Budu vám o nich psát často. Do roku 2025 chceme vysadit 10 milionů stromů a do dalších deseti let miliardu sazenic. Tentokrát jsme zajeli s ministrem životního prostředí Richardem Brabcem ke mně do Průhonic, kde shodou okolností probíhá úžasný výzkum. Je tam Dendrologická zahrada a odborníci z Výzkumného ústavu pro krajinu a okrasné zahradnictví v ní testují, jaké stromy a keře odolné proti suchu jsou nejlepší na vysazování ve městech. Jmenuje se to Stezka Sucha a je to zároveň experiment i výstava pro veřejnost. Určitě se tam někdy zajděte podívat, stojí to za to. Dendrologická zahrada má víc než 80 hektarů, na kterých rostou tisíce druhů dřevin. Od jara do podzimu tady vždycky něco kvete. My jsme si v ní s kolegou Brabcem udělali brigádu a v rámci Stezky sucha vysadili tři druhy suchomilných dubů: dub pýřitý, dub letní a dub iberský.  Nemůžu si to odpustit a znovu vám napíšu, ať se do sázení stromů taky zapojíte. O projektu Sázíme budoucnost jsem vám už říkal, tam už se přihlásilo 1500 lidí, taky o programech Státního fondu životního prostředí, třeba pro školy.  A teď pražský IKEM, Institut klinické a experimentální medicíny. Legenda. Naše chlouba, a to nejen národní. Je to 3. největší transplantační centrum v Evropě. Zachraňují tu životy lidem, kteří potřebují nové srdce, plíce, ledviny, játra, slinivku. My jsme s Adamem Vojtěchem do IKEMU zajeli a jednali o obří investiční akci. Budeme IKEM rozšiřovat o další dva pavilony, kde bude i super specializované centrum s nejnovějším vybavením, za celkem 1,05 miliardy korun. Z peněz Ministerstva zdravotnictví půjde 603,7 milionu korun. Investice je už schválená a může se začít s přípravou zadávacího řízení na zhotovitele.  Je to jedna z největších investic do zdravotnictví v posledním desetiletí. Zároveň první ze 7 strategických investic ministerstva, kterou se podařilo dotáhnout takhle daleko. Je nejvyšší čas do toho jít. V IKEMu mají čím dál víc případů. V roce 2008 tady transplantovali 333 orgánů, loni už to bylo víc než 500. Zároveň se starají o skoro 5000 pacientů po transplantaci. Jezdí sem lidi z celé republiky. Je potřeba zvýšit kapacitu pro pacienty, kteří potřebují super specializovanou léčbu kardiovaskulárních chorob, poruch metabolismu nebo právě transplantaci orgánů.  Stavba nových pavilonů začne do roka a hotovo by mělo být v roce 2023. Vznikne nový společný urgentní příjem, oddělení ARO, kardiologická, metabolická a angiologická jednotka intenzivní péče. Taky se rozšíří ústavní lékárna, technické zázemí nemocnice, vznikne 56 nových lůžek, 7 nových podlaží v jedné části a 4 ve druhé se skoro 15 tisíci metry čtverečními nových ploch. Těším se na to, nejen kvůli pacientům, ale i personálu, který bude mít ještě lepší podmínky a modernější prostředí.  Makáme i na lepších podmínkách pro lidi, kteří mají ztížený pohyb a orientaci. Ať už kvůli věku, úrazu nebo postižení. Zajel jsem kvůli tomu do Brna na Rehaprotex, veletrh rehabilitačních, kompenzačních, protetických a ortopedických pomůcek. Ale akce začala už v Praze, protože jsme nechali speciálně vypravit bezbariérový vlak pro všechny, kteří se chtěli na veletrh dostat. K nim jsme nastoupili já, předseda Národní rady osob se zdravotním postižením Václav Krása, ministr dopravy Vladimír Kremlík, generální ředitel Správy železniční dopravní cesty, ředitel Státního fondu dopravní infrastruktury, a zástupci největších dopravců. České dráhy, Arriva, RegioJet a Leo Express. Byla to skvělá příležitost popovídat si dohromady o tom, jak můžou dopravci zlepšit komfort zdravotně postižených. Jak víte, s Václavem Krásou jednám často a nedávno jsme se viděli i na akci Euroklíč.  Po cestě jsem se bavil s vozíčkáři, jaké mají zkušenosti s drahami a musím říct, že to se mnou celkem otřáslo. Častokrát chybí plošiny, tak je nakládají ručně, což není ani trochu lidsky důstojné, nebo je rovnou odmítnou. Byl u toho i ministr dopravy Vladimír Kremlík, takže ví, na čem je potřeba zamakat.  Budeme dál navyšovat bezbariérové vlaky a zavádět nová přímá spojení. V nové smlouvě mezi Ministerstvem dopravy a dopravci jsou konkrétní závazky ve prospěch osob se zdravotním postižením. Třeba vyškolený personál, webové stránky přizpůsobené pro nevidomé a taky konec přirážek za nákup jízdenky ve vlaku osobou se zdravotním postižením.  Dneska už je bezbariérový přístup na nástupiště na 54 procentech nádraží nejen v rámci koridorů, ale i dalších tratí na důležitých mezinárodních trasách. Díky modernizaci, kterou jsme rozjeli, to do roku 2025 bude 72 procent. Taky pokračujeme v úpravách nádraží pro nevidomé a slabozraké. Těm v pohybu na nástupištích pomáhají žluté vodící lišty. Můžou i využívat hlasové majáčky, které jsou po celé délce cesty až k vlaku. Správa železniční dopravní cesty má brzo spustit web, která nádraží a zastávky jsou jak přístupné.  Ty 3 hodiny, které jsme společně strávili ve vlaku, byly opravdu super. Vlastně taková malá konference.  Když už jsme u té dopravy, musím vám napsat něco k jízdnému. Ještě teď dostávám děkovné dopisy od seniorů za to, že jsme jim zlevnili jízdenky. Však víte. 75 procent dolů pro lidi nad 65 let a pro studenty. Ukázalo se ale, že ze strany dopravců, kterým my jako stát tu slevu doplácíme, to nefunguje, jak má. Třeba na trase mezi Prahou a Ostravou klidně dávají 75procentní slevu na jízdenky za 1200 korun, i když existují lístky za 190 korun. Nevadí jim to, protože zákazník jim zaplatí 300 korun a od státu dostanou ještě 900 korun jako kompenzaci.  To ale úplně popírá, proč jsme slevu zavedli, je určená lidem, kteří potřebují finančně ulevit při cestách za doktorem a příbuznými, ne těm, kteří na cenu nehledí. Takže jsme se rozhodli kompenzaci od státu zastropovat. Sleva 75 procent zůstane, ale od 1. ledna 2020 k ní přibude limit na cenu plného jízdného, ze kterého se sleva odvozuje. Takže plná výše slevy se bude týkat jen normálních, ne luxusních jízdenek. Na dopravce, kteří se pokusí manipulovat s cenami, si posvítí kontroly.  Tenhle týden jsem taky zajel do Olomouce, abych se bavil se starosty a podnikateli. Se mnou jel ministr průmyslu a obchodu Karel Havlíček, který hlavně představoval náš živnostenský balíček a to, jak podnikatelům snižujeme administrativu, a ministryně pro místní rozvoj Klára Dostálová, která zase starostům přivezla informace o stavebním zákonu a dotačních programech včetně výstavby obecních bytů.  Jsem hrozně rád, že jsme tuhle akci podnikli, protože hlavně mezi podnikateli často chybí informace. Ze začátku byly dost ostré dotazy a připomínky od lidí, ke kterým se ještě nedonesly novinky, jako třeba, že jsou už všechny formuláře na jednom místě v digitální podobě, podpora startupů, programy pro rodinné firmy, snížení statistických výkazů. Myslím, že spoustě lidí jsme otevřeli oči a nakonec byla diskuse skvělá a dokonce nás vyprovodili celkem intenzivním potleskem.  Velký zájem byl o paušální odvody, které spustíme od roku 2021. Píšu vám o nich často. Socko, zdrávko, daň v jedné platbě bez daňového přiznání, takzvané “malé jednotné inkasní místo,” co tady politici slibovali 15 let. My ho zavádíme zatím jen pro malé živnostníky, ale uvidíme, jak se osvědčí. Možná ho v budoucnu i rozšíříme.  V Olomouci jsme taky představili, jak makáme na novém stavebním zákoně. Základní věc. Stavebník předá dokumentaci jednomu stavebnímu úřadu, a ten pak už všechno další dělá sám. Takové řízení, pokud je dokumentace v pořádku, nemá trvat dýl než jeden rok. Jsme na dobré cestě, aby nový stavební zákon, který usnadní život jak malým, tak velkým stavebníkům, vstoupil postupně od jara 2021 v účinnost.  Klára Dostálová představila starostům i náš program na výstavbu obecních bytů. Díky tomu, že s ministry jezdíme po celé republice a bavíme se se starosty, tak víme, co potřebují. Podle jejich připomínek jsme se rozhodli změnit některé podmínky programu Výstavba. Pořídit si sociální byty bude pro obce ještě snazší. Hlavně díky tomu, že změníme definici nízkého příjmu a tím se hodně rozšíří okruh lidí, pro které můžou obce byty stavět. Taky umožníme vznik sociálních bytů pomocí přestaveb a nástaveb a obce tak snadněji dosáhnou na dotaci a úvěr.  V Olomouci se za mnou stavila i primátorka Třince Věra Palkovská. Dokonce pochválila našeho ministra dopravy Vladimíra Kremlíka za to, jak pomohl s novou silnicí kolem města. Na podzim 2017 tam byl zprovozněný obchvat, teď začali s finálním úsekem 5,4 kilometru, který na něj naváže. V celém regionu na to čekají už dlouhé roky.  Po setkání s živnostníky v Olomouci jsme s Karlem Havlíčkem zašli na Den podnikatelů v Praze. Na téhle akci jsem byl už po šesté. Vlastně každý rok od chvíle, co jsem ve vládě. Hotel Ambassador byl narvaný. Je to nejvýznamnější akce malých firem v roce a pořádá ji Asociace malých a středních podniků a živnostníků. To, že ji spoluzaložil a skoro dvě desetiletí vedl právě náš Karel Havlíček, který je teď ministr průmyslu a obchodu, myslím svědčí dostatečně o tom, jaký má naše vláda k živnostníkům vztah. Taky mi hned na začátku lidi z asociace dali pěkně sežrat, že jsem ho k sobě přetáhl 😂  A znovu jsme mluvili o živnostenském balíčku a znova jsme za něj dostali pochvalu. V Olomouci i Praze bylo vidět, že přinášíme přesně to, co malé firmy chtějí. Teď jim to musíme všechno intenzivně vysvětlovat. Budeme jezdit do regionů, mluvit s nimi a ukážeme jim všechny nové výhody, které můžou využívat.   V Praze jsem se potkal i se šéfy automobilek, které v Česku působí. Jak určitě víte, automobilový průmysl je pro nás naprosto klíčový. Dělá 10 procent našeho HDP, 25 procent našeho exportu a samozřejmě dává práci obrovskému množství lidí.  Já a Karel Havlíček jsme se tady potkali se zástupci automobilek, aby nám řekli svoje plány na následující roky. Do čeho chtějí investovat. Jestli to budou elektromobily, hybridy, auta na vodík, plyn? Jaká je budoucnost spalovacích motorů a co očekávají od státu?  Shodli jsme se s nimi, že budeme investovat do dobíjecích stanic, výzkumu a vzdělávání v pokročilých technologiích. Prostě musíme v Česku udržet výrobu a zároveň chceme být inovační lídr. Czech Republic: The Country For Future. Taky podpoříme nákupy elektroaut na úřadech, ale nechystáme se auta na alternativní pohon dotovat. O zákazníka musí soutěžit prodejci a producenti.  Už jsem vám psal, že naše země je 4. nejstabilnější ekonomika v Evropě podle Allianz Euro Monitor a taky, že jsme po 17 letech skočili nahoru v tom úplně nejvýznamnějším hodnocení a podle Moody’s jsme teď v prestižní skupině Aa3. Šplháme nahoru i v tabulkách konkurenceschopnosti v oblasti robotiky a kyberbezpečnosti. Ale zklamala nás poslední studie Doing Business, který zkoumá, jak snadno se u nás podniká.  Za toho čtvrt století před námi se tady podnikatelům nakupila na hlavu hromada nesmyslů a teď si to vyžíráme v mezinárodních hodnoceních. Jsme 41. na světě v podmínkách pro podnikání. Podle Světové banky nás táhne dolů hlavně stavební právo, kde jsme na katastrofálním 157. místě.  V jedné věci jsme ale na 1. místě na světě! Je to podpora exportu. To je naopak skvělý výsledek.  Říkám otevřeně, že i my jsme během naší vlády zaspali a teď to doháníme. Už v listopadu přineseme novelu stavebního zákona. S čím fakt nesouhlasím, že nás studie Doing Business umístila ve složitosti zahájení podnikání na tragické 134. místo. Vždyť dneska založíte firmu online během pár desítek minut. Světová banka nám vytýká, že nám trvá 15 dní registrace k DPH. To je sice pravda, ale přece to nebrání v podnikání. Navíc většina začínajících firem nejsou plátci DPH.  Ale jasně, když je to v jiných zemích lepší, musíme si brát příklad z nich a zlepšovat to. Takže Karel Havlíček se hned spojil s Alenou Schillerovou a společně už hledají způsob, jak přihlášení k DPH urychlit. Osobně si to pohlídám.   Jedeme dál. Závažná věc. Násilí na ženách. Tenhle týden zasedala Rada vlády pro rovnost žen a mužů a bavili jsme se o tom, co jste všichni už slyšeli. Istanbulská úmluva neboli Úmluva Rady Evropy o prevenci a potírání násilí na ženách a domácího násilí. Těch případů je tolik, že se nám na to ani nechce myslet. Jen v Česku bylo loni nahlášených na policii přes 600 případů znásilnění a 1500 případů domácího násilí. Přitom je to jen zlomek toho, co se děje. Většina žen na policii nejde.  My máme plán, jak proti násilí bojovat. Schválili jsme ho v květnu a za chvilku ho dávám sem na Facebook.  Ze statistik je vidět, že počet znásilnění letos stoupl o pětinu, což vypadá šíleně, ale odborníci to připisují tomu, že ženy se stále míň bojí případy hlásit.  Protože nejsem na tuhle oblast odborník, požádal jsem zmocněnkyni vlády pro lidská práva Helenu Válkovou, aby mi předložila konkrétní přínosy Istanbulské úmluvy a analýzu trendů násilí na ženách v Česku, ještě předtím, než se budeme o ratifikaci úmluvy bavit na vládě. Násilí řešíme u nás doma podle našich zákonů. Určitě ale bude k Istanbulské úmluvě dlouhá debata v parlamentu. I v rámci našeho hnutí na ni mají poslanci různé názory.  A dál. Jednala vláda. Řešili jsme třeba udržení a lepší využití vody ve městech. Odborně se tomu říká modrozelená infrastruktura. Jde o to, jak co nejlíp využít vodu, která naprší nebo nasněží, aby rychle neodtekla do kanálu. Potřebujeme s ní zalévat veřejnou zeleň a ušetřit pitnou vodu ve městech, ze kterých se v létě stávají betonové pekáče. K tomu pomůže budování vodních prvků a sázení zeleně. Už i v Česku vznikají první developerské projekty se zelenými střechami a fasádami nebo využívají vodu z koupelen, kterou se dá po přečištění splachovat. A stovky takových projektů podporuje Ministerstvo životního prostředí v rámci programů Dešťovka nebo Nová zelená úsporám. Richard Brabec na vládě předložil strategii, co je ještě potřeba udělat proto, abychom vodu ve městech mohli líp využít. Napsala ji skupina expertů, kteří mají velké zkušenosti s podobnými projekty ze zahraničí. Chceme dohnat nejvyspělejší státy.  Na vládě jsme taky řešili maturitu z matematiky. To zajímá určitě spoustu školáků i rodičů. Původně měla být pro některé studenty povinná už od školního roku 2021 a pro všechny od 2022. Ministr školství Plaga ale přišel s návrhem, že by zůstal současný stav, kdy si studenti můžou vybrat, jestli chtějí maturovat z matematiky nebo z cizího jazyka. Představil nám důvody, které ho k tomu vedly. Podle něj je potřeba nejdřív změnit výuku matematiky jako takové. Problém taky je, že v našich školách nejvíc chybí učitelé právě matematiky a fyziky.  To, jestli z matematiky maturovat povinně, se řeší už skoro 20 let. Argumenty, se kterými nás pan ministr seznámil, byly dost pádné na to, aby vláda jeho návrh na zrušení povinné maturity z matiky, podpořila. Náš společný cíl je, aby se výuka matematiky zkvalitnila a aby se zvyšoval počet těch, kteří si tenhle předmět vyberou k maturitě dobrovolně.  Zkusím zrychlit, napíšu vám ještě několik věcí, na kterých jsme makali, a taky pár novinek, které mě tenhle týden zaujaly.  Sice už tři čtvrtě roku marně čekám na odpověď na moje dopisy k administrativnímu komplexu v Letňanech od pražského primátora pana Zdeňka Hřiba, zato jsem ale dostal dopis od ředitele České pošty. Přemýšlí, že by přesunul třídírnu pošty z Malešic mimo Prahu a nabídl pozemky pro výstavbu administrativního komplexu tam. Pozemky jsou hned u metra a dobře dostupné. S paní ředitelkou Úřadu pro zastupování státu ve věcech majetkových Kateřinou Arajmu se tam pojedeme 15. listopadu podívat. Když nám pan Hřib brání šetřit a tím i udělat něco pro Pražany, jako třeba financovat výstavbu vnitřního okruhu, zkusíme zvážit jiné možnosti.  Možná si vzpomínáte, že jsem se v roce 2016 ještě jako ministr financí byl podívat v bývalé věznici v Uherském Hradišti. Chátrala od 60. let a nikdo to moc neřešil. Přitom to je významná historická památka. Místo, kde byli týraní političtí vězni. Dal jsem pokyn, aby se věznice konečně zachránila a vzniklo v ní Muzeum totality. Trvá to dýl, než jsem si původně myslel, ale mám dobrou zprávu. Přípravy rekonstrukce jsou v plném proudu, je vypsaná veřejná zakázka na zaměření stavby. Pak archeologický průzkum. Tuhle budovu zachráníme bude v ní nejen Muzeum totality, ale taky okresní soud a státní zastupitelství a probační a mediační služba.  Zachráníme i další důležitý dům. Kdo jste z Prahy, tak ho možná znáte. Jedete po nábřeží kolem Úřadu vlády a přímo naproti němu ve svahu je taková krásná, ale zchátralá budova. Dlouhá léta tam sídlili státní zástupci, ale budova naprosto zchátrala a nikdo před námi s tím nic nedělal. Tak zkusíme tu ostudu v centru Prahy napravit. Přemýšlíme, že bychom tam po rekonstrukci přestěhovali zaměstnance Úřadu vlády z jiných míst v Praze. Ať jsou všichni ve dvou domech hned naproti sobě.  Taky asi znovu uložím státním institucím udělat inventuru majetku a přesunout ten, který nevyužívají, na ÚZSVM. Když jsme dělali před časem průzkum, zjistili jsme, že v téhle zemi je 23 tisíc nemovitostí, které spadají pod statní instituce, ale leží ladem. Strašné číslo. A to spousta institucí naši výzvu ignorovala. Na ÚZSVM jich zatím převedly jen 7 tisíc!  Postupně by taky měly na ÚZSVM přejít administrativní budovy jednotlivých úřadů, aby je spravoval. Ať se prostě každý úřad stará o službu občanům a ne o správu svých budov, jako je to dnes. Tahle specializace by přinesla velké úspory. Funguje to tak třeba v Německu.  Šmejdi a jejich byznys. To je název konference, kterou uspořádal Patrik Nacher. Systematicky bojuje za zájmy spotřebitelů a teď udělal tuhle akci, na kterou přišel i ministr průmyslu a obchodu Karel Havlíček a ministryně spravedlnosti Marie Benešová. V Právu pak vyšel komentář Patrika Nachera, kde to celé shrnuje: Za chvilku dávám na Facebook. Určite si přečtěte.  Kotlíkové dotace. Richard Brabec to rozjel ve velkém. Už 60 tisíc domácností si díky nim vyměnilo starého smraďocha za nový. Poslední výzva, která teď probíhá po celé zemi, vyvolala obrovský zájem. Přišlo přes 40 tisíc žádostí. Těch 9 miliard, které na to Richard Brabec se svým týmem vyjednal z evropských zdrojů, se určitě vyčerpá, i další víc než 2 miliardy z prostředků Státního fondu životního prostředí.  Obcím a krajům znovu stoupl přebytek hospodaření. Na konci září stoupl u obcí na 30,5 miliardy, to je meziročně o 12,1 miliardy víc. Kraje měly přebytek 11,2 miliardy, to je meziročně o 7,4 miliardy víc. Je to hlavně díky lepšímu výběru daní a boji s daňovými úniky.   Začal platit zákon, díky kterému už nemusí odvádět daň z nabytí všichni ti, kteří kupují nový byt v rodinném domě. Jako to je v případě bytu v bytovém domě. Je to spravedlivější a taky tím podporujeme výstavbu nových bytů a rodinných domů.  Den otevřených dveří v Kramářově vile dopadl výborně. Přišlo se podívat 1736 lidí.  A ještě dvě věty k Dluhopisu Republiky. Můžete si ho koupit na 83 pobočkách České spořitelny po celém Česku. Za míň než rok si ho lidi nakoupili za víc než 10,5 miliardy korun a kdo jste to ještě neudělal, je to super tip na dárek.  Tak já už s dovolením skončím. Mějte se fajn."
588dc900a5ad5832179b55700274295e,"Bezpečnostní rada státu projednala další opatření proti šíření koronaviru. Rozhodla, že zatím není nutné rušit pořádání hromadných akcí. „Organizátoři by měli sdělit, kdo se akcí účastní, a hygienická stanice vyhodnotí riziko,“ upřesnil ministr Vojtěch → https://t.co/bcj3AiXdAy"
5B5E5A67A600DF302D044EB7C447373E,"Čau lidi. Je jasné, čím dnes začnu. Čím začít musím. Asi si každý budeme už napořád pamatovat, kde jsme byli a co jsme dělali, když jsme se dozvěděli tu zprávu o úmrtí Karla Gotta. Já jsem se zrovna vracel ze sázení stromů v Českém ráji. Ten den všude hráli jeho písničky, poslouchal jsem je, dokud jsem nešel spát. Mimořádně pozdě. V jednu ráno. Moje nejoblíbenější je Lady Carneval a Srdce nehasnou, kterou nazpíval s Charlottou.  I když jsem věděl, že Mistr je na tom zdravotně špatně, nečekal jsem to tak rychle. Měli jsme se o prázdninách potkat. Můj blízký přítel František, kterého si nesmírně vážím, organizoval soukromou oslavu narozenin Karla Gotta, byli jsme na ni pozvaní do Stanovic na Karlovarsku, ale bohužel jsem byl s rodinou na dovolené na Krétě. Domluvili jsme se, že po návratu půjdeme na společnou večeři, ale už to bohužel kvůli zdravotnímu stavu pana Gotta nebylo možné.  Když jsem se dozvěděl zprávu o jeho úmrtí, kontaktoval jsem Ivanu Gottovou a zeptal se, jak může vláda rodině pomoct s organizací pohřbu. Bylo jasné, že reakce lidí bude obrovská. Zasedla vláda a podmíněně jsme schválili státní pohřeb v případě, že bude rodina souhlasit. Museli jsme konat rychle. Zorganizovat pohřeb jednoho z nejslavnějších Čechů naší historie za pár dní nebude jednoduché. Paní Ivana Gottová si vybrala pohřeb se státními poctami a dala k tomu i oficiální vyjádření.  Karel Gott byl jedinečná, neopakovatelná osobnost. Ztělesněné dobro, vždy pozitivní, příjemný, v dobré náladě. Moc jsem si ho vážil. Jeho umění dokázalo spojovat lidi bez ohledu na věk, společenské postavení, víru, politické názory. Znali jsme se asi deset let a máme plno společných známých, všechno prima lidi.   V pátek od 8:00 ráno do večera 22:00 se s ním budeme moct rozloučit v Paláci Žofín na Slovanském ostrově. V sobotu od 11:00 bude zádušní mše pro pozvané v katedrále svatého Víta, Václava a Vojtěcha a rozloučení se státními poctami, kterou budeme živě promítat na Hradčanském náměstí. Myslím, že teprve v ten moment si naplno uvědomíme, každý z nás, a hlavně starší generace, že byl pan Karel Gott součástí našeho života.  Přiznám se vám. Je mi až trochu divné vám teď psát svoje týdenní hlášení ve stínu úmrtí jedinečné osobnosti. Včera jsem se navíc ještě k tomu zúčastnil z pohřbu Kornela Andrzeje Morawieckého, otce polského premiéra Mateusze Morawieckého. Byl to nesmírně statečný a ve svém národě vážený člověk. Celý život bojoval proti komunistickému režimu a taky proti vstupu vojsk Varšavské smlouvy do Československa. Byl to skutečný hrdina. Zúčastnit se jeho pohřbu beru jako projev solidarity polskému premiérovi, kterého považuji za přítele, a celému polskému národu. Doufám, že Mateusz příští neděli drtivě vyhraje volby.  Tak a teď jdu na to. Každý přispíváme podle svých schopností a dokud nám stačí síly. Takže tady máte moje týdenní hlášení.  Ano, už je líp. Máme na to další papír, takže komentátoři a opozice můžou vykládat, co chtějí. Naše země udělala obrovský skok. Renomovaná světová agentura Moody’s, když v pátek skončilo obchodování na světových burzách, vyhlásila, že České republice ZVYŠUJE hodnocení v úvěrové spolehlivosti. Máme teď hodnocení Aa3, což je stejně jako má třeba Belgie. Na absolutní vrchol nám chybí už jen 3 příčky. Naposledy nám agentura zvýšila hodnocení před dlouhými 17 lety.  Je to zásluha všech lidí, kteří každý den vstávají a chodí do práce, živnostníků, malých i velkých firem a všech zaměstnavatelů a samozřejmě taky státních zaměstnanců. Jménem celé vlády vám všem ze srdce děkuju. Je to ocenění nás všech.  Tuhle prestižnější známku jsme dostali díky tomu, že jsme rozpohybovali ekonomiku, ta fakt neroste sama od sebe. Od našeho vstupu do politiky od ledna 2014 jsme dali do pořádku veřejné finance, které jsou zdravé a jedny z nejlepších v Evropě. A co je důležité, že agentura mluví o tom, že k tomu přispěly vládní reformy. Ty řeči, že to celé udělal ekonomický růst bez účasti vlády, jsou naprostý nesmysl a analýza Moody’s to dokazuje. Tím, že zvyšujeme důchody, platy, peníze na obranu, vědu a výzkum, navyšujeme investice, lidi vidí, že jsme stabilní země, že nás čeká skvělá budoucnost, že bohatneme, tak se nebojí utrácet.   Pumpujeme peníze do ekonomiky, spotřeba je hlavní motor růstu a pro horší časy připravujeme národní investiční plán. Děláme prostě racionální opatření a odmítáme nesmysly, jako bankovní daň. Za ni by nás určitě agentura Moody’s nepochválila. I ekonomové varují, že by zvýšila poplatky a zdražila úvěry a dopadlo by to negativně na všechny občany.  Taky se projevilo, že jsme přestali podporovat montovny a zaměřili se na průmysl s vysokou přidanou hodnotou, že podporujeme inovace a tím zvyšujeme ekonomickou odolnost celé naší země. Prostě je jasné, že víme, jak dostat Českou republiku na světovou špičku. Tam, kam historicky patříme a kde jsme byli za první republiky.  Vyšší hodnocení se ukáže v peněženkách všech. Díky němu ušetříme stovky milionů na finančních trzích, protože všichni vidí, že jsme skvělý a důvěryhodný partner. Schválně koukněte na Facebook Aleny Schillerové.  Pak tady mám další pecku. Jsme 16. nejlepší energetika na světě. Světová energetická rada posunula Českou republiku s ohledem na udržitelnost nahoru o 5 míst. Hodnotí u toho tři věci. Bezpečnost, dostupnost a šetrnost vůči životnímu prostředí. Předběhli jsme země jako Irsko, Japonsko nebo Izrael. Být 16. ze 128 hodnocených zemí je skvělý výsledek.   A v jedné věci jsme úplně nejlepší. Nejnižší nezaměstnanost. Z celé Evropy. Jsme číslo jedna. Vyhlásil to oficiálně Eurostat. Máme nezaměstnanost jen 2 procenta. Němci ji mají o polovinu vyšší, 3,1 procenta. Průměr EU je dokonce 6,2 procenta. Na chvostu Řekové se 17 procenty. Hrozně důležité je sledovat i nezaměstnanost mladých, v EU se to měří do 25 let. A i v tomhle excelujeme, jsme hned za Německem a Nizozemím. Mladí lidi se u nás fakt nemusí bát o práci.  Jsme prostě úspěšný národ, tak se za to nestyďme. Mluvme o tom, buďme pozitivní, sebevědomí, hrdí na náš národ, na naše schopnosti. Musíme se chválit, protože vybraná média jen kritizují a šíří blbou náladu. Dal jsem k tomu celkem dlouhý rozhovor, rekapituluju v něm i cestu do USA. Za chvilku dávám sem na Facebook.  Další věc, ve které excelujeme, je snižování státního dluhu vůči HDP. Tímto parametrem se to měří všude na světě, přátelé komentátoři. Potvrdil to Český statistický úřad, když tenhle týden spočítal výsledky pro 2. čtvrtletí tohoto roku. Meziročně jsme dluh snížili o 11,8 miliardy. Teď je 33,11 procenta vůči HDP, do konce roku by měl být 31,3 procenta.   Když jsem přebíral Ministerstvo financí koncem ledna 2014 byl dluh 41,1 procenta vůči HDP. Od té doby jde dolů už pátý rok v kuse. A přitom významně navyšujeme výdaje na důchody, platy, vědu a výzkum, armádu. O tom vám píšu skoro v každém hlášení.  Takže prosím vás pěkně. A teď prosím o pozornost.  Až uslyšíte dneska večer, a kdykoliv, někoho nadávat v hospodě, dejte mu tahle čísla, není těžké si je zapamatovat a můžete je i zaokrouhlit. Než přišel Babiš, dluh 41 procent vůči HDP, tento rok bude 31 procent.  Jasný jak facka. Jsme 4. nejlepší v Evropě. Pokud chcete naopak vědět, kdo nás nejvíc zadlužil, koukněte na tabulku, co dávám za chvíli sem na Facebook.  A ještě jedno číslo do debaty. 20,2 miliardy korun. Tolik přineslo do konce minulého roku EET. Těším se, až spočítáme výsledky za tenhle rok. Jak víte, provozujeme loterii Účtenkovka, ve které můžete vyhrát plno cen včetně auta, když do ní přihlásíte účtenku. Tím zároveň zvyšujete efektivitu EET. Za dva roky si ji zahrálo 978.860 lidí a zaregistrovali neuvěřitelných 380 milionů účtenek. Určitě jste si všimli, že vydávání účtenek v obchodech, hospodách, salónech už je prostě běžná věc. Stejně jako v zahraničí. Ty desítky miliard korun navíc, které EET přinesla, pumpujeme zpátky do naší země. Silnice, školy, nemocnice!  Jo, když jsme u těch nemocnic, určitě jste viděli fotky, jak jsem s Adamem Vojtěchem objel pražské nemocnice. Nejdřív jsme zajeli do Fakultní nemocnice Královské Vinohrady. Jak víte, chceme tam postavit nové traumacentrum. Tenhle projekt z roku 2009 byl odhadovaný na 4,7 miliardy. Tak se ptám, proč ho nikdo nepostavil? Uplynulo 10 let. Dnes se odhaduje rozpočet na 7 miliard korun.  Traumacentrum? Oddělení speciálně pro pacienty ve vážném stavu. Těžké úrazy, bouračky. Na Vinohradech mají teď největší takové centrum v celém Česku, ale potřebují investovat do nové budovy. Vemte si, že ročně tady přijmou skoro 5000 lidí s vážnými, mnohačetnými zraněními. To je víc než 20 procent případů ze všech pražských kapacit.  Vinohrady pokrývají 1,5 milionu lidí nejen z Prahy, ale i středních Čech a mají obrovské zkušenosti s vážnými případy. Popáleniny, srdeční příhody. Jenže na to, jak mají velký příjem, není areál nemocnice vůbec dělaný. Kdo jste tam někdy byli, tak to moc dobře víte. Pavilony rozestrkané na obrovské ploše, mezi nimi pobíhají po chodníčcích a mezi auty návštěvníci, pacienti, personál…  Nové traumacentrum by bylo hlavně od toho, aby rozmístění všech pracovišť mělo logiku, centralizovala se péče, prostě se to celé zrychlilo a zefektivnilo ve prospěch pacientů i personálu. Jen převoz nemocných mezi pavilony stojí ročně asi 35 milionů korun. A když přistane vrtulník, jehož přistávací plocha není mimochodem vůbec osvětlená, musí z něj pacienta přeložit do sanitky a převézt do pavilonu a pak třeba do několika dalších na různá vyšetření. Říkají tomu Vinohradské kolečko…  Nová budova by měla heliport rovnou na střeše. Nemocnice má už teď špičkové týmy lékařů, takže by traumacentrum okamžitě po dostavbě jelo naplno. Projekt je připravený, tvořil ho velký tým odborníků, kteří si za ním stojí. Včetně pana ředitele Petra Arenbergera. Nemocnice má dokonce už i stavební povolení.  Jasně, těch 7 miliard je spousta peněz, ale jak víte, tak jsme nedávno podepsali s bankami Národní rozvojový fond a Vinohrady by mohly být jeden z jeho projektů. Budeme hledat i možnosti financování od státu. Rozhodně to bude jedna z našich strategických investic v Praze. A doufejme, že se v roce 2021 začne stavět.  Hned další den jsme vyjeli do Thomayerky. Každý ví, že je dlouhodobě podfinancovaná a nové investice je potřeba řešit co nejdřív. Postavili ji už v roce 1928 díky T. G. Masarykovi a když do ní člověk přijde, má pocit, že se tam za těch 90 let nic neudělalo.   Jejich plicní klinika má světové renomé a skvělé výsledky v operacích rakoviny plic, ale pavilon G1, kde sídlí, je v katastrofálním stavu, rozpadá se pod nohama. Obnova bude stát 270 milionů, projekt je hotový a předpokládám, že nejpozději začátkem roku 2021 se začne rekonstruovat a bude hotovo do konce roku 2023.  Klinika navíc jako jediná v naší zemi umí léčit a operovat pacienty s tím, čemu se říká multirezistentní TBC a jsou na jejím pracovišti hospitalizovaní lidi z celé republiky.   Mluvil jsem s vedením nemocnice, hlavně panem ředitelem Zdeňkem Benešem, který mi potvrdil, že plicní klinika poskytuje špičkovou péči v oblasti léčby rakoviny plic a tuberkulózy. Klinikou mě provedla paní profesorka Martina Vašáková, celosvětově uznávaná kapacita. A na vlastní oči jsem viděl, že to prostředí je katastrofa. Chci všem lékařům a zdravotním sestrám poděkovat za trpělivost a skvělou práci, kterou tam odvádí.  Taky jsme řešili centrální urgentní příjem. Tento projekt je na stole od roku 2015. Tehdy se jeho cena odhadovala na 835 milionů, dneska to vypadá až na miliardu, ale v každém případě to Ministerstvo zdravotnictví podpoří, patří to mezi naše priority. Nemocnice ho fakt potřebuje, protože jen tak zajistí rychlou a komplexní zdravotní pomoc pro velkou část Prahy. Denně sem přijede až 500 sanitek, slouží v ní přes 2000 lékařů a za rok projde jejím urgentním příjmem přes 700 tisíc lidí. Vždyť taky obsluhuje největší spádovou oblast v Praze, která zahrnuje skoro půl milionu lidí.  Je to prostě jedno z nejvýznamnějších zdravotnických zařízení u nás. Dohodli jsme se, že se ho budeme snažit dát co nejrychleji do pořádku postupnými investicemi. Mají plány na opravy a zateplování pavilonů, k tomu pomůžou nejen evropské dotace, ale taky naše Nová zelená úsporám. Budou investovat do IT vybavení a dalších přístrojů. Celkem plánujeme investovat 3 miliardy.  Už teď investujeme do pražských nemocnic masivně. Mezi roky 2011–2027 na to půjde 7,35 miliardy. Ministerstvo zdravotnictví dává 3,42 miliardy na 3 konkrétní strategické investice. Kromě Thomayerovy nemocnice to bude IKEM, kde vybudujeme plnohodnotný příjem a další budovy za víc než miliardu a ve Všeobecné fakultní nemocnici postavíme nový centrální areál za 1,5 miliardy.  IKEM, Homolka a Motol jsou v podstatně lepším stavu než nemocnice, které jsme doposud navštívili. V Motole jsme loni otvírali dětskou polikliniku za 600 milionů, 339 šlo ze státního rozpočtu. Postupně se podívám do všech nemocnic. Příště to bude Všeobecná fakultní nemocnice na Karlově náměstí, která je ve velice špatném stavu.  Takže nápad pana primátora Hřiba postavit další novou nemocnici je úplně nesmyslný. Máme jich v Praze dost, ale potřebujeme je dát do pořádku, chybí jim miliardy na investice. Už teď má Praha naprosto nejvyšší počet lůžek na obyvatele. Přesněji 6,3 na 1000. Máme jich dostatek. Čeho je nedostatek, jsou sestřičky. Takže by ani pro novou nemocnici nebyl personál. A k tomu ještě 45 procent všech akutních hospitalizací v Praze tvoří mimopražští, takže by zvýšení počtu akutních lůžek v hlavním městě ještě posílilo migraci z jiných částí republiky do Prahy.  Takže je úplně jasné, co lidi potřebují. Modernizaci většiny pražských nemocnic a stavbu moderního traumacentra. Říkám to od začátku a zoufale neodborné výkřiky pražských Pirátů v médiích na tom nic nezmění. Myslím, že to ani normální člověk nemůže brát vážně. Jsou skoro rok ve vedení hlavního města a myslím, že každý, kdo tu žije, si názor už udělal.  Nic taky nezmění jeden prostý fakt. Fakt, že je potřeba výstavba administrativního komplexu v Letňanech. Ušetří našemu státu miliardy a usnadní komunikaci lidí a starostů se státními úřady. Napsal jsem vám toho spoustu v minulých hlášeních a ještě dám za chvíli sem na Facebook nejnovější článek.  A aby všichni viděli, že podobné administrativní komplexy jinde po světě už dávno fungují, uspořádal jsem v Lichtenštejnském paláci mezinárodní konferenci. Přijeli kolegové z Norska, Dánska, Německa, Litvy a Estonska a přednášeli o svých zkušenostech s plánováním, výstavbou a financováním administrativních komplexů.  Taky vysvětlovali důvody, kvůli kterým se rozhodli sestěhovat státní zaměstnance na jedno místo. Třeba Norové už staví administrativní komplex pro 14 ministerstev v Oslu. Německo postupně stěhuje úředníky do vládní čtvrti v Berlíně. V rámci něj mají taky Spolkové kancléřství, Spolkovou radu a Spolková ministerstva. Dánsko zase postavilo administrativní komplex v Kodani. Je funkčnější, efektivnější a prostě celkově modernější, než kdyby zůstali ve starých budovách. Litva svůj administrativní komplex plánuje. Přestěhuje se do něj 8 ministerstev. V Estonsku postavili Ministerský dům v Tallinnu pro 5 ministerstev. Za chvilku dávám sem na Facebook všechny prezentace.  My jsme s paní ředitelkou Úřadu pro zastupování státu ve věcech majetkových Kateřinou Arajmu představili náš projekt v Letňanech, který má obrovské úspory a návratnost.   Všichni nám potvrdili, že mít moderní, nízkoenergetický administrativní komplex je rozumné řešení. Nejen, že ušetří peníze, zlepší dostupnost pro občany a zefektivní práci úředníků. Taky přinese spoustu synergií, které se v naší státní správě vždycky těžko hledají.  Jasně, vždycky se najdou novináři, kteří jsou chytřejší než experti na danou problematiku. A zásadně jenom píšou proti Babišovi. Teď kritizují, že chceme postavit komplex mimo centrum města.  No ano, MIMO CENTRUM!  Ona totiž Kodaň, Oslo nebo Berlín vypadají dost jinak než Praha. Ví vůbec někteří komentátoři, proč se Praze říká Zlatá a Stověžatá? To proto, že centrum našeho města je historický unikát nevyčíslitelné hodnoty. Vy byste v něm rádi viděli obří, moderní, prosklený komplex? Super nápad!  Co do historického centra naopak patří, jsou historická sídla, kde teď sídlí ministerstva, a která chceme uvolnit pro lidi. Třeba Nostický palác, by se mohl otevřít veřejnosti jako muzeum nebo galerie. Další budovy, do kterých bychom museli investovat spoustu peněz na rekonstrukci, by se mohly prodat a tak by se aspoň část z nich vrátila k původnímu účelu. K bydlení.  Jedem. Další věc. Česká pošta. Je potřeba ji napravit po bývalém vedení, které hospodařilo netransparentně.  Potkal jsem se s jejím ředitelem Romanem Knapem a taky ministryní financí Alenou Schillerovou, ministrem vnitra Janem Hamáčkem a ministrem průmyslu a obchodu Karlem Havlíčkem. Pan Knap nám představil plán, jak dostat poštu do zisku už v roce 2021. Bude muset začít fungovat jako moderní firma, ve které je management přímo odpovědný za hospodářský výsledek. Samozřejmě podmínka je zachovat 3200 poboček.   Plánů, jak na to, je spousta. Od posilování prodeje po internetu, propojení databází, aby si člověk mohl vyřídit všechno potřebné na nejbližší poště a nemusel nikam dojíždět, prostě celková digitalizace, taky logičtější organizace firmy, větší efektivita při doručování zásilek, rozšiřování finančních služeb, prodej nepotřebného majetku a plno dalších opatření. Budeme pokračovat v projektu Pošta Partner, který se osvědčuje v Německu a Rakousku. V rámci něj zapojujeme do provozu pošt na vesnici malé podnikatele, koloniály nebo obce. Vyžádal jsem si ještě nejnovější výsledky hospodaření. Bude to náročné. Česká pošta příliš dlouho jela samospádem. V každém případě budu osobně s místopředsedy vlády na chod České pošty dohlížet. Protože se chystají prodávat majetek za miliardy, je důležité, aby byly prodeje transparentní a nejlépe elektronickou dražbou.  Instituce, na kterou jsme všichni pyšní, je Univerzita Karlova. S jejím rektorem panem Tomášem Zimou jsem jednal hlavně o kampusu Albertov. Je to skvělý společný projekt Přírodovědecké, 1. lékařské a Matematicko-fyzikální fakulty, největší za posledních 50 let. Má stát 5 miliard.  S panem rektorem jsme se bavili taky o evropských penězích, Operačním programu Jan Amos Komenský, pražském traumacentru, Lékařské fakultě v Ústí nad Labem a o druhé etapě výstavby kampusu v Plzni. Měli jsme si toho spoustu, co říct, takže jsme přetáhli čas. Vzdělání, věda, výzkum jsou moje srdcovky. V Česku máme skvělá výzkumná pracoviště, která koncentrují mozky nejen z republiky, ale i Evropy a světa. Nejde jen o univerzity, ale samozřejmě i o Akademii věd. Dělám všechno pro to, aby v příštím programovém období, které teď připravujeme, mohla pražská pracoviště čerpat evropské peníze.  Já, když si vzpomenu na moje studentská léta, tak se mi vybaví hodně silně jedna věc. BRIGÁDA. Se spolužáky jsme si všichni přivydělávali a já si tenhle týden znovu brigádničení vyzkoušel. Jeli jsme s Richardem Brabcem sázet stromky. U vesničky Vyskeř je teď nová ovocná alej, kterou založili dobrovolníci v rámci projektu Sázíme budoucnost.  Zároveň tahle ovocná alej u Vyskeře připomíná 150 let od narození Mahátmy Gándhího, takže jsme házeli lopatou já, ministr Brabec a velvyslankyně Indie paní Narinder Chauhan. Dával jsem k tomu video, tak koukněte.  A proč sázíme stromy? Těch důvodů je spoustu. Strom je nejlepší přírodní klimatizace, vyrábí kyslík a naopak pohlcuje CO2, zvlhčuje okolí a hlavně je nám v přítomnosti stromů hezky. Zkuste si zajít do lesa třeba v parném letním dni a hned uvidíte, jak obrovský rozdíl to je. Strom je prostě úžasný organismus. Sázet stromy není žádný populismus, jak tvrdí někteří novináři, ale naopak je to životně důležité. DÍVEJTE SE DNES NA NOVĚ NA STŘEPINY! Dneska 21:35.  Jako Česká republika jsme 7. nejlepší na světě v udržitelném rozvoji, o tom jsem vám už psal několikrát. Na summitu udržitelného rozvoje OSN jsem vystoupil se závazkem, že vysadíme do roku 2025 let 10 milionů stromů. Tenhle projekt by měl spojit všechny generace, celý národ. Můžou se zapojit úplně všichni, ale bylo by skvělé, kdyby se ho zúčastnilo co nejvíc dětí a mladých lidí. Je výborné, že se zajímají o ochranu klimatu. Protože sázení stromů je velmi užitečný způsob, jak k této ochraně může každý z nás přispět.   V mateřských školách máme 364 tisíc dětí. Kdo máte děti, víte, že jsou nadšené, když můžou pracovat s hlínou a házet s lopatkou. Tak mám dobrej nápad, pojďme to využít a učit je lásce k přírodě už v tomhle věku. Ať si každé z nich zasadí vlastní sazeničku. Jsou malinké, mají 15 centimetrů, děti to bude určitě bavit. To samé na základkách, tam je 941 tisíc dětí. Taky středoškoláci a vysokoškoláci si můžou v rámci školy kopnout do hlíny a vysadit strom. Těch je 420 a 290 tisíc. Dohromady se tady bavíme o 2 milionech mladých lidí, kterým záleží na budoucnosti naší planety. Pokud se zapojí i rodiče a zaměstnanci škol, tak ten závazek vysadit 10 milionů stromů, který jsme si dali do roku 2025 splníme už příští rok. A navíc, ministerstvo životního prostředí k tomu teď vypsalo nové dotační tituly za 250 miliónů korun, které můžou využít všechny školy, třeba na obnovu přírodních zahrad. A dalších 100 miliónů korun pro všechny na sázení stromů ve volné krajině.  A když už se do toho sázení v rámci školy pustíte, můžete svou výsadbu zaregistrovat nejen na webu Sázíme budoucnost, ale třeba i na webu ČESKÁ REPUBLIKA 2030. Tam totiž střádáme dobrovolné závazky, které nám pomůžou plnit další cíle udržitelného rozvoje. Odkaz na oba weby najdete za chvilku tady na mém Facebooku.  Možností bude v příštích měsících spousta, na akcích organizovaných obcemi, školami nebo různými spolky. Musíme sázet nejvíc buky a duby, protože jehličnany nám žere kůrovec. Počítá se samozřejmě každý strom, i ten, který třeba vysadí děti s rodiči na zahradě.   Já už jsem tenhle rok vysadil 10 stromů. A doufám, že se ke mně připojí i mladí. Že nebudou jen protestovat, ale i sázet stromy a chodit do přírody a pomáhat ji čistit od odpadků a hlavně plastů. Kdo jste nebyli ještě na výstavě Voda a civilizace od paní Olgy Menzelové, nad kterou jsem převzal záštitu, tak určitě běžte. Výstava se mi líbila tak, že jsem z ní udělal kopii a umístil ji před Kramářovu vilu. Je volně přístupná veřejnosti. Uvidíte třeba, že v moři je taková plocha plastu jako Texas. Pojďte nám prosím pomoct udělat něco konkrétního. Protože na tom záchrana planety stojí, ne na projevech v OSN. A všichni to můžeme komunikovat a sdílet.  A stromy samozřejmě potřebují vodu. A my děláme všechno pro to, abychom zadrželi vodu v naší krajině. Vždyť jsme střecha Evropy a všechna voda od nás odtéká, jsme závislí jen na dešti a sněhu. Proto v krajině obnovujeme tisíce rybníků, mokřadů, revitalizujeme řeky i potoky, aby voda tak rychle neodtékala a zasákla se pod zem, kde ji máme jako v kasičce nejlíp chráněnou. Zadržujeme dešťovou vodu i v obcích, desítky z nich už využily možnost podpory z ministerstva životního prostředí. Richard Brabec připravil program i pro obce, kterým dochází pitná voda a víc než 430 obcí, kde bydlí skoro 200 tisíc lidí už ho využilo. A další tisíce projektů jsme připravení podpořit. Prostě voda a stromy jsou nejvyšším veřejným zájmem, bez nich není nic.  Tak a teď mám pro vás několik novinek z dopravy.  Na Letiště Václava Havla dojedete vlakem z centra Prahy v roce 2028. Tohle datum už je oficiální. Víc než 15 let se o tom jen mluvilo. My na tom už 3. rokem makáme.  Mýto. Od 1. ledna ho začnou platit kamiony na 900 kilometrech silnic 1. třídy. Někteří starostové se báli, že to kamiony začnou objíždět přes ně, tak jsme si sedli s předsedou Svazu měst a obcí Františkem Luklem. Náš ministr dopravy Vladimír Kremlík to vyřeší tak, že zakáže sjezd kamionů na silnice druhých a třetích tříd. Zákon půjde do Sněmovny jako poslanecký návrh, aby se schválil co nejrychleji.  Jednali jsme taky se zástupci dopravců ČESMAD Bohemia. Hledáme nejlepší řešení toho, aby kamioňáci měli šanci dojet na místo určení a zároveň aby kamiony neotravovaly lidi v neděli a o svátcích. Pošlou nám svoje návrhy.  Jednal jsem s finským premiérem Anttim Rinnem. Finsko teď předsedá Radě, takže určuje v Evropské Unii směr. Řešili jsme brexit, rozpočet a spoustu dalších témat. Pro Finsko je velmi důležité klima a právní stát. Pro nás oba je nejdůležitější posilování vnitřního trhu EU. Ten má totiž obrovský potenciál až 1,7 procena HDP, což je až 230 miliard euro. Překážky pro naše firmy, živnostníky a občany, kteří působí v jiných členských zemích chceme odstranit.  Potkal jsem se taky s německým ministrem zahraničí Heiko Maasem. Na řešení migrace jsme se sice neshodli, řekl jsem mu jasně, že přerozdělování migrantů je pasé a že ho zásadně odmítám, ale naopak jsme se shodli, že EU akutně potřebuje jednotnou zahraniční politiku, a taky efektivněji vyjednávat s USA v obchodních otázkách. A večer na recepci na německé ambasádě jsme společně rozkrojili dort ve tvaru berlínské zdi, která padla před třiceti lety. Určitě jste viděli fotky.  A taky minulý týden podruhé jednala Uhelná komise, kterou společně založili ministři Brabec a Havlíček. Poradí vládě, kdy a za jakých podmínek můžeme definitivně odejít od uhlí. Ale od toho už samozřejmě postupně odcházíme. ČEZ příští rok odstaví několik dalších hnědouhelných energetických bloků a tím uspoří další 3 miliony tun CO2 ročně. Naše energetická budoucnost bude založená na kombinací jaderné energie a obnovitelných zdrojů. Doba uhelná prostě končí, ale samozřejmě není v našich podmínkách absolutně reálné nahradit uhlí za několika let. Vždyť jsme nejprůmyslovější země Evropy a naše energetika byla historicky založená hlavně na uhlí. Ale máme jasný cíl vyplývající z Politiky ochrany klimatu snížit emise skleníkových plynů do roku 2050 o 80 procent. A i to bude znamenat revoluci skoro ve všech oblastech našeho života.   Teď už jen ve větách, myslím, že toho máte dost. Jednal jsem s americkým velvyslancem Stephenem B. Kingem a kuvajtským velvyslancem Rašídem Fálihem Hadžrím. Zasedala Rada pro nestátní neziskové organizace, Rada pro koordinaci boje s korupcí, byl jsem na prezentaci 1. fáze projektu Zpřístupnění knihovny T.G.M. Mají tam neuvěřitelných 160.000 svazků a s finanční podporou vlády jich dokázali polovinu zkatalogizovat a zpřístupnit veřejnosti. Byl jsem na slavnostním večeru Pocta české památkové péči na Pražském hradě a taky na zahájení akademického roku. Můj projev před rektory si můžete přečíst za chvilku na Facebooku.   Dneska jsem byl na 21. výstavě Zahrada východních Čech v Častolovicích a po ní na motorkách. V Pardubicích se jela 71. Zlatá Přilba, nejstarší závod svého druhu na světě. A teď jdu číst vaše otázky.  Mějte se fajn."
60d7959767488a8d1e5c0199cfd45369,"Čau lidi, tak tenhle rošťák je Tango, naše nové štěně německého ovčáka. Jsou mu skoro tři měsíce. Jistě chápete, že tímhle jsem musel začít. A teď týdenní hlášení.  Jsou to už tak dva roky, co jsem tady sdílel životní příběh paní Martiny Kafkové. Byla to krásná holka se zajímavou prací a spoustou zájmů. Ve 27 letech ji diagnostikovali roztroušenou sklerózu. Myslím, že už hodně z vás ví, jak strašná je to nemoc. Šlo to s ní fakt dolů vodou a dostala se do hrozného stavu. Jediná věc na světě, která ji dokázala trochu ulevit, bylo konopí. Jenže kupovat si ho od licencovaného výrobce by stálo nehorázných 20 až 60 tisíc měsíčně. Žádná zdravotní pojišťovna ho nebyla ochotná proplácet.   A tak jí ho její táta, dávno už v důchodovém věku, začal sám doma pěstovat. Staral se o ni a ve zbylém čase bojoval na všech frontách za to, aby lékařské konopí pro takhle těžké pacienty bylo normálně dostupné. Obrátil se i na mě a ministra zdravotnictví. Povídal jsem si s ním dlouho. Já jsem tehdy napsal, že jsem za legalizaci lékařského konopí a proplácení pojišťovnami a dal to velkými tiskacími písmeny na Facebook. V komentářích nejdete odkaz.  Jsem hrozně rád, že vám v tomhle týdenním hlášení můžu napsat, že je skoro hotovo.   Náš ministr zdravotnictví Adam Vojtěch má připravenou novelu zákona, kterou konzultoval s experty tak, aby nemocným pomohla, ale neznamenala volné šíření konopí ve společnosti. Jeho pointa? Pacienti, kteří potřebují léčebné konopí, za něj budou doplácet maximálně pár stovek měsíčně. Zbytek uhradí pojišťovny.  Novela ještě musí projít veškerým tím schvalovacím procesem ve sněmovně, senátu a přes pana prezidenta. Takže počítám, že platit bude od začátku příštího roku. Konečně se přestanou stresovat všichni ti, kteří doma pěstují konopí, aby ulevili od bolesti sobě nebo svým blízkým. A tím nechtěně páchají trestnou činnost.  Náš zákon je zlomový i v tom, že konečně umožní posoudit, jaké léčebné účinky konopí má. Doteď na to totiž u nás neexistuje žádná studie. Proto jsme do zákona dali, že lékaři, kteří konopí budou předepisovat, mají zároveň povinnost nám poskytovat informace o průběhu léčby. Bude to, myslím si, skvělé i mezinárodně. Vzniká tady něco nesmírně užitečného i pro další země.  Chci vás ale ujistit, že konopí NEBUDE dostupné každému.  Proto jsme na té novele pracovali tak dlouho. Aby byla vyvážená. Konopí pro léčebné použití u nás může pěstovat JENOM firma, která prošla výběrovým řízením podle zákona o státních veřejných zakázkách a dostala licenci.  Na vládě jsme zamítli návrh Pirátů, aby si každý mohl pěstovat konopí pro “rekreační účely.” To je fakt naprostý nesmysl. Aby se jako dostalo volně k dětem?   Studie dokazují, že kouření marihuany ohrožuje vývoj mozku a může negativně ovlivnit kognitivní funkce. Snad se na nás nebudou zlobit všichni ti, kteří se chtěli jen tak zhulit. U podomácku pěstované trávy nemáte nikdy záruku, že v ní nebudou pesticidy, těžké kovy a podobně. Kdo by to kontroloval, kdyby si ji mohl pěstovat každý?   Plná legalizace konopí je taky proti mezinárodním smlouvám. A poslední, co bychom chtěli, je drogová turistika, kterou by k nám legalizace přinesla, a všechny negativní jevy s ní spojené. Mimochodem, v americkém Coloradu, kde konopí legalizovali před lety, se zvýšil počet smrtelných nehod spojených s marihuanou o 150 procent. Takže tak.  Chci poděkovat nejen našemu ministrovi zdravotnictví, ale i všem expertům, kteří se na změně podíleli. A taky panu Zdeňkovi Majzlíkovi, tátovi Martiny Kafkové, o které jsem vám psal na začátku. Nikdy nepřestal bojovat, psát dopisy, chodit na všechny akce, kde se konopí pro léčebné účely řešilo. Má velký podíl na tom, že bude dostupné pro všechny, kteří trpí a opravdu ho potřebují.  No teda, nečekal jsem, že zaberu vykládáním o konopí jeden a půl strany, a to mám pro vás spoustu dalších informací.  Jedeme dál.  Lidi s postižením, kteří potřebují asistenty, dostanou vyšší příspěvky. A to opravdu výrazně. Senát schválil naši novelu, podle které lidi s nejtěžším postižením dostanou o 6000 korun víc. Takže 19.200 korun měsíčně. Bojovali jsme o to, aby stouply příspěvky i pro lidi s těžkým postižením. A povedlo se. Z 8800 stoupnou na 12.800 korun. Pokud zákon podepíše pan prezident, bude platit už od března pro nejtěžší postižení, a od července pro těžká.   S Adamem Vojtěchem jsme řešili taky porodní domy. Je to klasické téma, na kterém se jsou schopní pohádat odborníci, ženy, muži, i ti, kteří porod nikdy neviděli. Pro někoho je rození v porodním domě nezodpovědnost, protože to není klasická nemocnice, jiný to bere jako větší svobodu a pohodlí, a taky místo pro přirozený porod. Je to takový pokojíček, který je součásti porodnice, a kde je vyškolená porodní asistentka a provádí přirozený fyziologický porod. Přirozeně, že lékař porodník je v pohotovosti za dveřmi, kdyby se něco dělo.  Pro nás bude vždycky zásada číslo jedna bezpečí maminky a dítěte. Lékař musí být neustále nablízku, aby mohl v případě komplikací pomoct. Adam Vojtěch tohle probíral nejen se zástupkyněmi porodních asistentek, ale i Českou gynekologickou a porodnickou společností, ve které jsou samozřejmě nejen muži, ale i ženy. Mluvil i se zástupci mezinárodní organizace gynekologů a porodníků. Nechal si udělat i detailní přednášku od pana doktora Antonína Pařízka z porodnice Apolinář, co všechno se může v případech porodů doma nebo v porodních domech bez lékaře stát. Měl tam hodně obrázků a prý to nebyl pěkný pohled. Nikdo a nikdy nezaručí, že se na první pohled bezproblémový porod nezvrtne. A pak už může být pozdě.  Takže porodní domy musí samozřejmě být součástí porodnic.  A my se teď budeme hlavně snažit o to, aby maminky a děti měly v nemocnicích příjemnější prostředí, mohly rodit s porodními asistentkami bez lékařů a mohl být trvale přítomný i tatínek. První takové centrum vznikne v Nemocnici Na Bulovce a další plánujeme u Apolináře a v Thomayerově nemocnici. Je to zásadní přelom.  Bude to investice za stovky milionů korun.  Peníze dáme třeba taky do zubařů v odlehlých oblastech, kde chybí úplně nejvíc. Zájem je obrovský. Už v květnu minulého roku jsme dali dotaci 11 zubním ordinacím ve výši 12,5 milionu korun. Díky tomu získalo konečně svého zubaře 16,5 tisíc lidí, kteří za ním museli složitě dojíždět. Do roku 2021 máme vyčleněných 100 milionů korun. Jo a dotujeme i praktické lékaře, kteří si otevírají ordinace na vesnicích. Už od roku 2016. Každý rok pro ně máme připravených 5 milionů.  Když jsme u těch peněz, novinami proběhla moje věta, že musíme začít jako stát šetřit a že bychom měli zvýšit některé daně. Komentátoři hned zasedli ke strojům a začali hlásit něco ve smyslu UŽ JE TO TADY! Že prý už “nemáme kde brát.” Úplně ignorovali, že jsem mluvil o daních pro HAZARD, TVRDÝ CHLAST a taky třeba nerostné bohatství nebo pojišťovny. My lidem daně nikdy zvyšovat nebudeme. Naopak v rámci superhrubé mzdy se je chystáme snížit.  Už jsem vám psal, že od roku 2014 jsme lidem a firmám slevili na daních 100 miliard korun. Těžily z toho pracující rodiny, pracující důchodci, hospodští a spousta jiných skupin. A přitom jsme snížili státní dluh o 61 miliard a měli jsme přebytkový rozpočet. To se nikomu předtím nepovedlo.  Když říkám, že musíme začít šetřit, myslím tím ministry. Dávno jsem je vyzýval, ať začnou hospodařit racionálně. Chci po nich, aby mi vysvětlili ty stamilionové odměny. Taky proč používají na spoustu věcí externí firmy a ne vlastní zaměstnance? Na ministerstvu financí jsem to zavedl dávno a se skvělými výsledky. Třeba v oblasti právních služeb. Požádal jsem ministry, aby mi ukázali vývoj počtu zaměstnanců na ministerstvech od roku 2004 včetně příspěvkových organizací. Všude dramaticky počty stouply. Je potřeba je začít snižovat. Na Úřadu vlády se sám vehementně snažím šetřit.  Samozřejmě největší výdaje státu jsou důchody. Přitom náš národ pořád stárne. Dětí se nerodí tolik, kolik bychom chtěli. Důchodců bude čím dál víc. Není to udržitelné.   Takže se teď bavíme o reformě. Takové, která bude funkční. Není možné, aby byly ženy i muži v důchodu trestaní tím, že se několik let starali o děti a nechodili do práce. Naopak. Musíme odměnit ty, kteří mají víc dětí. Dát jim jistotu, že se jim to na stará kolena vrátí. Za víc dětí, a samozřejmě i za odpracovaná léta, vyšší důchod. Je to jedna z koncepcí, nad kterou se musíme zamyslet. Je potřeba se podívat do Evropy, možná i dál, které systémy jsou nejefektivnější.  Dostala se ke mně koncepce důchodové reformy, kterou vypracoval už v roce 2004 pan Jiří Rusnok, dnes guvernér České národní banky. Podle ní bychom měli přestat spoléhat jenom na stát. Strhávat lidem míň z platu a spíš je motivovat, ať si na důchod šetří.  Národ, kde se rodí průměrně 1,7 dětí na ženu, prostě nepřežije. Abychom se dostali na koeficient 2,1, musíme lidi motivovat. Zavedli jsme už spoustu opatření. Daňové slevy na děti, školkovné, investujeme do kapacit školek a škol. Ale teprve reforma celého systému od podlahy, taková, která dá lidem víc svobody a zároveň jistotu, že je rodičovství neožebračí, může porodnost zvýšit. A ve stáří jim zajistit důstojný život. O tomhle všem vedeme debatu.  A teď mám zprávu speciálně pro ŽIVNOSTNÍKY. Tento týden jsem se totiž pustil do plnění dalšího slibu, a to, že jim zjednodušíme podnikání. Hlavně těm nejmenším. Máme to v našem programu, ale na to se neodvolávám, protože to měla ve svých prioritách každá jedna vláda v téhle zemi, a nikdy se nic pořádného nestalo. Nikdy. Až doteď.  Víte, kolik musí živnostník oběhat razítek před spuštěním třeba malé cukrárny? Dvacet. A víte, kolik kontrol potom může ročně čekat? I přes třicet. Tak tohle je výsledek „podpory živnostníků” za posledních dvacet let.  Kolik času stát živnostníkovi vůbec poskytne na to, aby dokázal firmu založit a nějak rozjet? Když chce pořád nějakou administrativu.  Není snadné to napravit, ale právě teď přicházíme s plánem, jak z toho ven.   Jo, teď. Došla mi trpělivost, protože to jde strašně pomalu. Celý život jsem bojoval s lidmi, kteří říkali, že něco nejde a prosazoval řešení navzdory jim. A to stejné jsem udělal i teď v případě živnostníků. Sedli jsme s Alenou Schillerovou, ministryní průmyslu a obchodu Martou Novákovou a šéfem Asociace malých a středních podniků a živnostníků Karlem Havlíčkem a každý den jsme to tento týden řešili.   Výsledek? Zavedeme od příštího roku pro nejmenší živnostníky s příjmy do milionu korun ročně jeden, ano, jeden dobrovolný paušální odvod za sociální, zdravotní a daně z příjmu. To naprosto zásadně zjednoduší administrativu, podnikatelé ušetří čas spojený s výpočtem daní a přiznáními, nebudou muset platit účetní a trápit se s kontrolami berňáku.  A dál. Obratem začínáme pracovat na tom, že živnostník najde všechny informace potřebné k podnikání na jednom elektronickém místě. Taky do nového stavebního zákona, který je mimochodem hotový, dáváme i to, že dokumenty pro stavební povolení bude pro podnikatele zajišťovat úředník a připravujeme i to, že se sníží množství kontrol pro živnostníka ze strany státu na maximálně pět.  K tomu můžete přidat, že limit na výdajové paušály pro živnostníky jsme díky dobrým výsledkům ekonomiky znovu zvedli na 2 miliony korun ročně. Taky během několika dní jde do vlády materiál, kde schvalujeme ukotvení rodinných živností.   Docela slušný živnostenský balíček, co říkáte? A příští týden jedeme dál. Mám pravidelné setkání s představiteli všech řemeslných cechů a Karel Havlíček už připravuje opatření i pro podporu odborných profesí.  Chtěl jsem napsat, že teď mám zprávu pro Pražany, ale vlastně je to tak velká věc, že se týká peněženek všech. Vládní čtvrť v Letňanech. Jak víte z médií, začali jsme se s panem primátorem Zdenkem Hřibem bavit o konkrétních podmínkách a parametrech.  Myslím, že víceméně všichni chápou, že to je skvělý projekt. Návratnost do pěti let, úřady na jednom místě, pohodlné parkování pro občany, dostupnost na okruhu, obrovské ušetřené peníze na energiích a údržbách historických budov v centru.  Profitovat z toho budou především občané. Vládní čtvrtě má spousta evropských metropolí. Z Letňan by se stala exkluzivní čtvrť, protože už od samého začátku jsme tam plánovali výstavbu nejen úřadů, ale i školek a bytů.  Je to obrovská pobídka i pro byznys. Vyrostou obchody, restaurace, bary. Dál bychom kromě administrativního centra pro 10 tisíc úředníků postavili i novou nemocnici, kam by se přestěhovala Bulovka. A vybudovali bychom 1300 bytů.   Určitě budou mít radost i obyvatelé okolních vesnic, protože hodnota jejich nemovitostí bude úplně jiná než dnes.  Byl jsem teda dost překvapený, jaké pan primátor přinesl na jednání podmínky. Chce, aby stát zaplatil dostavbu vnitřního pražského okruhu za 60 miliard a abychom Praze prodali Karlínská kasárna. Musíme se o tom dál bavit. Je zvláštní, že chce, aby všechno zaplatila vláda a Praha se nijak nepodílela. Vždyť naše předchozí vedení nechalo hlavnímu městu na účtech 43 miliard. Určitě si přečtěte celý můj rozhovor na tohle téma. Dávám do komentářů.  Pojďme dál. Celou dobu vám chci napsat skvělou zprávu o státním rozpočtu a koukám, že jsem už na šesté straně. Takže stručně a jasně: na konci ledna jsme byli v PŘEBYTKU 8,8 MILIARDY.   A teď už fakt ve zkratce.  Zasedala Rada pro investice, jednal jsem s velvyslancem USA panem Stephenem B. Kingem. Jednali jsme na vládě, měli Radu vlády pro rovnost žen a mužů, jel jsem na pracovní večeři s panem prezidentem, přijal předsedu Vlády národní shody Libyjského státu Fáize Mustafu Serrádže, dával jsem z toho sem docela dost fotek i povídání. Vystoupil jsem na 17. veřejném slyšení Senátu a mluvil o programu RE:START, který pomáhá nejvíc postiženým krajům naší země. Na Pražském hradě byla schůzka nejvyšších ústavních činitelů, s Monikou jsme šli na vernisáž výstavy 100 let česko-slovenské koruny a 4. reprezentační ples prezidenta České republiky.   Co mě fakt mrzí, že poslanci tráví pracovní dobu ve sněmovně úplně nesmyslnými hádkami, místo aby přijímali potřebné zákony. Třeba jako v pátek, kdy jsme přišli o dvě hodiny. Mohli jsme třeba projednat novelu trestního zákona pro množírny psů a koček, což je velké téma ve společnosti. Musíme zamezit tomuto nekalému byznysu, je čím dál víc provozů, kde jsou zvířata týraná a žijí v šílených podmínkách. Už jsem o tom mluvil s panem ministrem Tomanem a jsme domluvení na schůzce příští týden.  Tak, a zítra mě čeká zase nabitý program. Pošlu vám nálož fotek, když to budu stíhat. Přeju fajn týden."
6e3cd8500668a1316669646cbb78b55e,"Tady máte rozhovor z dnešního Práva. Přečtěte si ho prosím, je důležitý.  PRÁVO Pane premiére, mluvíte o návratu k normálu v červnu. Jak by to vypadalo?  Chtěl bych, aby návrat k normálu začal mnohem dřív. Možná už v pondělí na vládě přijdeme s uvolněním určitých obchodů jako elektra, papírnictví či obuvi. Přemýšlíme o tom, že bychom uvolnili venkovní sportoviště určená pro cyklistiku, běh, in-line brusle, skateboarding, tenis, sportovní střelbu, letectví, kanoistiku a další. Naopak jsme odmítli nápad zavřít v neděli obchody, protože řetězce nabraly tisíce nových lidí, motivují zaměstnance bonusy a o práci v neděli je velký zájem. Nemáme patent na rozum, vnímáme, co nám lidé i firmy říkají, a opatření podle toho upravujeme.  PRÁVO Velikonoce strávíme doma, co ale pálení čarodějnic 30. dubna?  Když to půjde, tak postupně se můžeme pomalu vracet k normálu i před Velikonocemi. Musím zaklepat, protože boj s virem v porovnání s jinými zeměmi zvládáme celkem dobře a nárůsty počtu nakažených nejsou tak dramatické. A to hlavně díky tomu, že jsou lidé disciplinovaní. Takže jsme na dobré cestě, ale může se to zvrtnout. Nesmí se zopakovat to, co se stalo v domovech seniorů a sociální péče, nechceme se dostat do situace v Itálii nebo Španělsku. Děkuji všem, kdo vládní nařízení dodržují. Inspirujeme se v zemích, které nákazu dostaly pod kontrolu, jako je Jižní Korea či Hongkong. Máme připraveny různé scénáře, ale musíme se dostat do pozice, že křivka nakažených se bude zplošťovat. Proto když otevřeme obchody, některé služby a umožníme rekreační sportování, tak to musí být podle jistých pravidel a omezení. Když to půjde, tak další na řadu přijdou školy, restaurace, kulturní aktivity. S bary je ale problém, protože když lidé popíjejí, tak padají zábrany a jsou i méně zodpovědní, jak potvrzují zkušenosti ze zahraničí.  PRÁVO U škol jste mluvil o metrových rozestupech mezi žáky, podle ředitelů i ministra Plagy je něco takového nemožné.  Určitě bychom neotevřeli mateřské a základní školy naráz, nejdřív bychom to vyzkoušeli na pilotních projektech, v úvahu připadají zpočátku třeba i některé dny v týdnu. Nevím, proč by metrové odstupy ve školách nemohly fungovat, když například to jde v Japonsku nebo na Tchaj-wanu. Klíčové jsou i rozestupy při jídle, kontrola zdraví dětí atd. Naše děti jsou rozumné, situaci určitě vnímají. A když jim to rodiče a učitelé vysvětlí, tak snad pochopí, že i ony mají svůj díl odpovědnosti vůči rodičům a prarodičům.  PRÁVO Bude léto v Česku normální, tedy budou dětské tábory nebo koupání u vody?  Jsem optimista a doufám, že ano. Děláme vše pro to, abychom zploštili křivku nakažených na přelomu dubna a května. Pokud jde o letní tábory, tak za nějakých podmínek by jistě šly spustit, třeba s omezenými počty dětí. O tom všem bude debata. Vím, jak je to všechno psychicky náročné a že nám všem se změnil život. Ale nesmíme si to teď pokazit. Musíme mít jistotou, že nemocnice budou mít dostatek lůžek, ventilátorů a kyslíku. Dále musíme spustit projekt chytré karantény. Centrální řídicí tým Covid-19, který je přímo podřízený vládě, vede profesor Prymula. Chytrou karanténu musíme podpořit projektem na zvýšení kapacity laboratoří a optimalizaci testování. Tento projekt povede docent Hajdúch, ředitel Ústavu molekulární a translační medicíny z Lékařské fakulty v Olomouci. Za velice důležité považuji okamžitě navrhnout odměny pro zdravotníky, kteří jsou v první linii a samozřejmě i v domovech seniorů a sociálních službách. Peníze by mohly jít od zdravotních pojišťoven. Mělo by jít zejména o odběrové týmy, záchranku, infekční oddělení, ARO, laboratoře a ostatní zdravotníky pečující o covidové pacienty a hygieniky. Pak přijde na řadu nastartování ekonomiky a obnovení školní docházky.  PRÁVO Hodně lidí znervózněl profesor Prymula, když řekl, že by hranice mohly zůstat zavřené třeba až dva roky.  S něčím takovým nepočítám. Věřím, že virus zvládneme tak, abychom se mohli v Česku zase volně pohybovat. Potíž je, že nežijeme ve vzduchoprázdnu, je důležité, aby virus porazily i ostatní státy v Evropě. Opatření tedy budeme muset přizpůsobovat podle toho, co se bude dít kolem nás. Myslím ale, že celá planeta konečně pochopila, že virus musíme porazit společně.  PRÁVO Ministr vnitra Hamáček řekl, že by se brzy mohlo otevřít ruzyňské letiště, aby lidé mohli na dovolenou, pak by ale museli do karantény. Co si o tom myslíte?  Vytvářelo by to náročný režim pro letecký personál a jejich zdraví, přísné dodržování karantény po příletu. Podívejte se na Čínu. Virus se jim vrací na základě navrátilců z ciziny. Naším cílem není omezovat cestování lidí. Hranice otevřeme hned, jak to bude možné. Ruzyňské letiště je více než na rozhodnutích vlády závislé na leteckých společnostech a ty dnes v celém světě stojí. Postupně vše bude přecházet do běžného režimu, ale s dovolenými bych byl ještě opatrný. Pokud se bude situace v Evropě zlepšovat, musíme v prvé řadě zajistit, aby se mohlo cestovat pracovně. Tím myslím odborné pracovníky, techniky a další, kteří dělají servis nebo zprovozňují průmyslové a technologické dodávky našich firem.  PRÁVO Vláda uvedla, že by chtěla prodloužit nouzový stav o dalších třicet dní, do 11. května, ale i komunisté řekli, že podpoří prodloužení zatím jen o dva týdny. Co na to říkáte?  Nemám s tím problém. Nechci ztrácet čas ve Sněmovně a hodiny se dohadovat s opozicí o době nouzového stavu. Můžeme ho kdykoliv znovu prodloužit, pokud si to situace vyžádá. K 30. dubnu je vícero omezení, tak bude nouzový stav platit jen do konce měsíce. Prodloužení jsme žádali hlavně kvůli omezení pohybu a operativnímu nákupu zdravotnických pomůcek. Ve standardním režimu by to muselo být nakupováno pomocí zákona o zadávání veřejných zakázek včetně všech lhůt, ale stále potřebujeme nakupovat rychle.  PRÁVO Co říkáte na kritiku, že vláda nakupovala z Číny a nepreferovala české firmy?  Samozřejmě že preferujeme české firmy do maximální možnosti jejich výrobních kapacit. Ministr průmyslu Havlíček vytvořil tým, který spolupracuje se 700 českými firmami, jež nabízejí zdravotnické pomůcky, na investicích, vývoji a umožňuje jim získat odbyt od státu. České firmy dělají skvělou produkci vyšší kvality, ale spíš menší množství. My jsme ale naráz potřebovali desítky milionů roušek a respirátorů. To byla schopná dodat v podstatě jedině Čína, a kdyby novináři a opozice byli objektivní, tak to museli uznat. Ukažte mi na jednu zemi mimo Asii, kde bylo dost pomůcek. V USA doteď chybějí v nemocnicích. Jako jedné z mála zemí se nám podařilo vytvořit letecký most z Číny a máme zásoby asi na tři týdny, což nám umožňuje poskytnout materiál jiným zemím jako Itálii, Španělsku či Slovinsku. I u nás se zásobování zlepšuje, teď se soustředíme na pomůcky pro domovy seniorů a sociální péče, pro řidiče, prodavačky, hasiče a tak dále. A chci poděkovat ještě jednou lidem, že sobě i ostatním nezištně šili roušky. Žádná vláda na světě je nezvládla dodat v okamžiku, kdy roušky chtěli všichni.  PRÁVO Opozice chce po ukončení krize ustavit sněmovní vyšetřovací komisi. Máte z toho strach?  Nemám. Nouzový stav jsme vyhlásili jako druzí v Evropě. Udělali jsme maximum pro návrat občanů ze zahraničí, pomáháme zaměstnancům, podnikatelům i živnostníkům. A za každou cenu se snažíme, aby u nás nedošlo k takovému průběhu jako v Itálii nebo Španělsku. Pracujeme nonstop, od rána do noci jsme online. Od 2. března vláda jednala už 16krát a přijala 154 usnesení. Ani vlastně nevím, co je za den, už se mi to všechno slévá. Takže ať si nás vyšetřuje, kdo chce. Já mám svědomí čisté. Uznávám, že jsem udělal chybu, když jsem slíbil dodávku pěti milionů roušek a 200 tisíc respirátorů, ale dostal jsem špatné informace, a za to jsem se už omluvil. Kdo ale nedělá chyby? Opozice nezvládala řídit stát ani za normálních časů, takže nevím, jak by to zvládala, když jsme ve válce a čelíme neviditelnému nepříteli. Když nás objektivně srovnáte s jinými státy, jsme na tom velice dobře a ČR je spíš dávána za příklad.  PRÁVO Změny ve vládě jste odmítl. Věříte tedy ministru zdravotnictví Vojtěchovi i ministru obrany Metnarovi? Do prvního se pustili zdravotníci a hejtmani kvůli zásobování, druhý vám udělal medvědí službu návrhem o krizovém řízení, který měl posílit vaše pravomoci.  Věřím oběma. Vznikla tu atmosféra, že stát, respektive vláda má na starosti všechno. Přitom například domovy seniorů a sociální péče mají nějakého zřizovatele, který musí společně s námi situaci řešit. Zdravotnictví nakoupilo téměř 14 milionů kusů různého materiálu a jeho klíčovou starostí je zásobování páteřních nemocnic, ve kterých leží 180 ze 310 lidí s těžkým průběhem nemoci. A záležitost s pravomocemi se řeší dvacet let. V roce 2015 Sobotkova vláda kvůli anexi Krymu obraně uložila, aby věc posoudila společně s ústavními právníky – tak vznikl tento nelegislativní dokument. Načež začali vybraní aktivističtí novináři ječet společně s opozicí, že chci uzurpovat moc. Takže chci všechny ještě jednou uklidnit, že nic takového vláda nepředloží. To ať udělá až příští kabinet a Sněmovna. Rozhodně nechci být nějaký diktátor.  PRÁVO Ale jistě sám uznáte, že vám rozhodování v nouzovém stavu lépe vyhovuje.  Samozřejmě že mi to vyhovuje. Konečně rozhodujeme konkrétně a rychle ve prospěch lidí. Ale k tomu máme jasné kompetence, nikoho neobcházíme. Je vláda a pak je krizový štáb, který řídí pan Hamáček, a štáb chytré karantény, který řídí profesor Prymula společně s armádou. Tyto dva štáby jsou podřízené vládě jako její poradní orgány a jsou na stejné úrovni.  PRÁVO Pojďme k financím. Ekonomové tvrdí, že letošní schodek může být i 500 miliard. Jak moc vás to znervózňuje?  Neznervózňuje. Na jednu stranu mě mrzí a štve, protože zatímco jeden bývalý ministr financí, nyní v opozici, nasekal 670 miliard dluhů, já jsem dluh zásadně snížil, takže Česko má vůči HDP čtvrté nejnižší zadlužení v Evropě. Díky tomu si dnes můžeme dovolit navýšit dluh, a dokonce navyšovat investice, čímž udržíme zaměstnanost, průmysl, profese, služby. Nechci zadřít hospodářství a spotřebu, jak to udělala nynější opozice, která by si zase ráda zaškrtala. Ale také nedovolím, aby došlo k rozvrácení veřejných financí.  PRÁVO Když tedy nechcete šetřit na lidech, tak kde?  Určitě nebudeme realizovat velké vojenské zakázky, ale dovybavíme armádu, pokud jde o základ a střelné zbraně. Podíváme se na to, kde mohou uspořit jednotlivé resorty. V květnu a červnu také budeme moudřejší, pokud jde o dopad našich opatření do rozpočtu, a když bude třeba, tak do Sněmovny půjdeme znovu, abychom mohli zvýšit schodek, který je zatím schválen ve výši 200 miliard. Cíl je, aby ekonomika šlapala a firmy nepropouštěly. Chceme posílit rozpočet pro dopravní investice, přesunout peníze z měkkých programů, co nám ordinuje Brusel, na stavby, což se zčásti podařilo. Stavební průmysl tak bude mít příležitost nabrat lidi a udržet dodavatele, řemesla, projektanty, to je skoro 200 tisíc subjektů a 360 tisíc pracovníků. A také bude příležitost i pro domácí turistiku, která dostane velkou podporu. Oživíme hotely, penziony, kulturu v regionech, hospody, malé pivovary. Klíčové bude, jak se rozběhne automobilový průmysl, na který je napojena spousta subdodavatelů, kteří mají teď velké problémy. Jsme stále závislí na exportu do EU, který činí 87 procent, takže nejde jen o nás, ekonomiku musí nakopnout všechny evropské země. Ministr Havlíček, který odpovídá za hospodářskou politiku vlády, již se svým týmem ekonomů, byznysmenů, bankéřů a vědců připravuje restart.  PRÁVO Dojde příští rok na průměrnou penzi 15 tisíc nebo průměrný plat 45 tisíc pro kantory?  To je otázka rozpočtu na rok 2021. Tyto sliby ale musíme splnit, s tím počítám.  PRÁVO A co zrušení superhrubé mzdy?  To je otázka. V programu s tím počítáme, ale musíme se o tom pobavit v koalici, soc. dem. byla proti.  PRÁVO Je na čase třeba zrušit slevy na jízdném?  Ty určitě rušit nechci, protože důchodci a studenti teď budou potřebovat peníze a každá koruna jim přijde vhod. Navíc teď na jízdném kvůli omezením ušetříme. Naopak je jasné, že závazky vůči NATO ve výdajích na obranu nesplníme v avizované výši na roky 2020 a 2021.  PRÁVO Co zvýšení daní?  Slíbili jsme, že nebudeme navyšovat daně, a to dál platí. Nikdy jsme k tomu nesáhli, s výjimkou neřestí, tedy cigaret, hazardu a alkoholu.  PRÁVO Šéfka financí Schillerová navrhuje zrušit daň z nemovitosti, ale i daňové odpočty za hypotéční úroky. Co vy na to?  To musíme promyslet, plno lidí s odpočty počítá.  PRÁVO: Schillerové návrh na výplatu 25 tisíc pro živnostníky za období od poloviny března do konce dubna řada lidí kritizovala, upravíte ho ještě?  Změníme ho tak, aby kritéria byla co nejjednodušší, aby nebyly vazby na tržby a další podmínky. Plošné to ale nebude, protože pomoc chceme cílit lidem, kteří ji opravdu potřebují a kteří si ji zaslouží.  PRÁVO Proto jste nenastavili kurzarbeit pro všechny zaměstnavatele stejně?  Kurzarbeit navrhovala a shodla se na něm tripartita, vládě to pak předložila ministryně práce Maláčová. Upozorňoval jsem, že někteří mohou schválně brzdit brzký návrat do plného provozu a zastavovat výrobu, aby dostali peníze. Proto ještě ministr Havlíček navrhuje motivační program pro ty, kteří mají výpadky, ale platí lidem 100 procent mzdy. Programů pro podnikatele je vícero, jako kompenzace za karanténu nebo program kvůli poklesu odbytu, omezování dodávek surovin. Naším cílem je, aby se peníze dostaly k lidem co nejdříve.  PRÁVO Na program Covid II si podnikatelé stěžovali, že za tři hodiny byl vyčerpán a další kolo bude až 20. dubna, což může řadu firem existenčně ohrozit.  O program byl mimořádný zájem, ale zdrojů máme dostatek, ministr Havlíček nechal prodloužit příjem žádostí a navýšil zdroje na trojnásobek. V Covidu I se již vyplácí stamiliony denně až do výše pěti miliard. V Covidu II bude objem zdrojů kolem 20 miliard a dalších pět miliard jen pro Prahu. A počítáme s dalším navýšením až do 60 miliard. Problém nejsou zdroje, ale kapacita Českomoravské záruční a rozvojové banky, která musí zvládnout za několik týdnů to, co dělala dříve rok. Posilujeme ji personálně, pracují na směny sedm dní v týdnu. Je to malá banka a na toto nikdy nebyla stavěna, ale zvládají to dobře. Musíme si uvědomit, že peníze nerozdává, ale půjčuje, a musí to mít nějaký režim.  PRÁVO Zatímco v Evropě kolabují zdravotní systémy, tak česká eurokomisařka Jourová chce dát pět milionů eur médiím bojujícím proti dezinformacím a Komise dál tlačí plošný zákaz olova. Je po ukončení krize čas na debatu o reformě Unie?  Dopad koronavirové krize na EU bude velký, hlavně na evropský rozpočet. Proto si myslím, že by Unie měla ukončit mantru a financování zeleného údělu a začít se plně soustředit na obnovu evropského hospodářství a průmyslu. Tato epidemie je důvod k přemýšlení, proč jsme závislí na Číně kvůli výrobě ochranných pomůcek, na Indii kvůli výrobě léků, proč je Česko potravinově nesoběstačné, proč se prosazují zelené návrhy, které ničí automobilky, a tak dále. Bude to ale i příležitost třeba pro ČR, zda teď nějaká aktiva spíš nenakupovat. Zvažujeme i možnosti investovat do firem strategické infrastruktury, které mohou být v problémech, a které tím zachráníme. Inspirací jsou pro nás USA i jiné evropské země. Rozhodně nebudeme prodávat nebo privatizovat. Nepochybně projde v Evropě vážnou diskusí zelený úděl, na něj bychom rozhodně měli zapomenout. Pro nás se ale nic nemění, dále budeme pokračovat v programech na zadržování vody v krajině, v boji proti suchu a kůrovci. Dál budeme chtít snižovat emise, podporovat výměnu kotlů i jadernou energetiku jako čistý zdroj energie, ale masově investovat do elektroautomobilů a obnovitelných zdrojů je nesmysl.  Autor: Jan Rovenský"
7580707B857699F57764A614C2B04E9C,"Čau lidi, první týdenní hlášení v tomhle roce. Jedna věta:  Jsme v plusu 2,9 miliardy! 🇨🇿  Jo, naše ministryně financí Alena Schillerová splnila svůj slib, který mi dala, a státní rozpočet 2018 skončil s přebytkem.  Druhý za dvacet let.   Všichni to víme. Naše země se dvacet let propadala do dluhů. Od roku 1996, rok co rok neustále schodek. Mohla být u moci levice, pravice nebo úřednická vláda a bylo to jedno. Celkem dva přebytky za 20 let.  Ten první zařídil nějaký Babiš.  A nebyla to sranda. Taky mě to stálo kus zdraví a skoro veškerý čas na rodinu. Po dvou letech jako ministr financí, na konci roku 2016, jsem mohl oznámit, že jsme konečně v černých číslech. Dokonce, že máme největší přebytek v historii naší země.  A tenhle týden, když Alena Schillerová oznámila přebytek 2,9 miliardy, můžu říct, že jsem šťastný a taky hrdý. Chci jí moc poděkovat a pogratulovat.  Vybrali jsme si samozřejmě tu nejtěžší možnou cestu. Snižovat náš státní dluh a zároveň snižovat daně, zvyšovat platy, rekordně zvyšovat důchody a investovat. Hospodským jsme snížili DPH na nealko a jídlo, rodičům zvýšili daňovou slevu na druhé a další dítě. Jen to nás stálo 8,4 miliardy v roce 2018. A zavedli jsme školkovné, pracujícím důchodcům jsme vrátili slevu na dani. A bylo toho mnohem víc.   Schválně jsem spočítal, kolik jsme lidem a firmám ulevili na daních od roku 2014. Asi neuhodnete. Je to 100 miliard. Za 6 let včetně roku 2019.   I tak vybíráme na daních a odvodech víc než kdykoli předtím. Minulý rok to bylo už o 132,2 miliard korun víc než v roce 2017. Neustále se v tom zlepšujeme.  Spím sice krátce, ale naprosto klidně.  Protože se nám od 1. ledna podařilo rekordně zvýšit důchody. Za rok 2019 jsme je zvedli průměrně o bezprecedentních 900 korun měsíčně a k tomu o dalších 1000 korun měsíčně pro seniory nad 85 let. Předchozí pravicové vlády potřebovaly dohromady pět let na to, aby důchody zvedly celkem o 737 korun měsíčně. Takže míň než my za jediný rok.  Podařilo se nám znovu snížit státní dluh. Tentokrát z 32,2 na 30,6 procent HDP. Máme teď jeden z nejnižších dluhů v Evropě. Bohatnou naše obce, města i kraje. I mezinárodní ratingové agentury a investoři nám dávají špičkové známky. Už teď jsme na úrovni zemí jako Belgie nebo Velká Británie. Minulý rok dokonce napsal Bloomberg, že jsme ekonomicky nejstabilnější země Evropy. Dokonce lepší než Německo. Dávám odkaz do komentářů.  Ale, jak píší noviny: “Opozice to vidí jinak.”   Ano, samozřejmě. Je to vždycky stejné.   Možná pamatujete to divadlo kolem schvalování rozpočtu na tento rok. Když by byl vyrovnaný, řekli by nám, že neinvestujeme. No a když jsme představili schodek 40 miliard, řekli, že “projídáme budoucnost.” Ale jsem přesvědčený, že už ani oni nevěří tomu, co říkají.  Budíček, dámy a pánové. Minulý rok jsme schválili schodek 50 miliard a i tak jsme skončili 3 miliardy v plusu. A letos doufám dopadneme podobně. I když nás vyšší důchody, vyšší platy sestřiček, doktorů, učitelů a dalších budou stát obrovské částky. K tomu naši zem nakopneme investicemi za 122,2 miliard korun.  Obrovský skok jsme udělali v zahraničí. Musím se přiznat, že jsem se v zahraniční politice docela našel. Baví mě, cítím závazek, že musím bojovat za naše zájmy v Evropské unii a ekonomické zájmy ve světě. Jako premiér jsem podnikl 19 zahraničních cest, 8 evropských rad a přijal 12 premiérů u nás v České republice. Za jediný rok. Buduju pro nás kontakty, z kterých, jak doufám, budou těžit i mí nástupci.   A ještě větší tempo mě čeká tento rok. Začínám hned příští víkend v Singapuru, Thajsku a Indii, kam s sebou beru velkou podnikatelskou delegaci.  Ale zpátky k nám do Česka. Tenhle rok budeme řešit stavební zákon. Takzvanou rekodifikaci stavebního práva. Místo šílených 20-150 razítek, která člověk potřebuje na povolení stavby, chceme jeden úřad, jedno razítko a to do 60 dnů. Pokud se to povede, tak to bude revoluce ve stavebnictví. Stavební povolení včetně případného odvolání by nemělo trvat víc než rok.  Dál budeme řešit zneužívání dávek těmi, kteří si udělali z nezaměstnanosti životní styl a taky zneužívání dávek na bydlení. Tím myslím hlavně obchodování s chudobou a podnikání různých spekulantů, kteří jsou přisátí na státní peníze. Ministerstvo pro místní rozvoj má už za úkol udělat cenovou mapu nájmů a ve spolupráci s ministerstvem práce a sociálních věcí vytlačit obchodníky s chudobou. Uděláme revizi systému, kdy stát akorát dává, ale už se neptá, kam ty peníze jdou.  Nevzdal jsme se myšlenky na obědy zdarma pro nejmenší školáky. Budeme o tom diskutovat. Co je ale hotová věc, jsou výhodné půjčky na bydlení pro lidi do 36 let. Už jsme to spustili minulý rok se zásobou 650 milionů a mladé páry si je okamžitě rozebraly. Takže tento rok dáme rovnou miliardu.   A naše ministryně pro místní rozvoj Klára Dostálová vyjednala pro tento rok rekordní peníze pro obce a to 3,2 miliard korun na místní komunikace, sportoviště, rekonstrukce budov a k tomu ještě další 1 miliardu na projekt Výstavba. Díky němu můžou obce stavět nájemní byty. Nejen pro sociální případy, ale třeba i pro místní učitele, lékaře nebo policisty. Rozhodovat si budou starostové, koho potřebují u sebe na obci nejvíc podpořit.  A taky si budete moct dál měnit staré kotle za nové. Náš ministr životního prostředí Richard Brabec vyhlašuje od příštího týdne už třetí vlnu kotlíkových dotací. Můžete získat až 127.500 korun. Pokračovat bude Dešťovka pro všechny, kdo máte rodinný nebo bytový dům nebo trvale obýváte svou chalupu a chcete šetřit vodou. Můžete dostat až 55.000 korun na zalévání dešťovou vodou a až 105.000 korun na využití odpadní vody a rozvody po domě. Nová zelená úsporám zase pomůže lidem s rekonstrukcemi. Stát vám může proplatit až polovinu nákladů na výměnu oken a dveří a dát 150.000 korun na kombinaci fotovoltaického systému s tepelným čerpadlem.  A teď silnice. Celý rok 2018 jste mi psali kvůli D1 a dalším silnicím, kde je mizerná situace. Já sice říkám, že minulé vlády mohly všechny dálnice, obchvaty a tratě pro rychlovlaky postavit dávno před námi, ale není to výmluva. Zároveň tlačím na kolegy, aby maximálně zamakali a dohnali to manko, které tady od revoluce vzniklo.  Kdo čtete moje týdenní hlášení, tak víte, že se osobně angažuju, jezdím do krajů a snažím se pomáhat. Třeba nedávno jsem byl řešit obchvat kolem Přerova. Bavím se s ekology, právníky, silničáři a taky místními lidmi.  Média vytrhla z kontextu informaci, že jsme minulý rok otevřeli jen 3,7 kilometrů dálnic. Ale zapomněly k tomu dodat, že u nás je průměrný věk přípravy a výstavby dálnice 13 let. Byli jsme to přitom my, kteří v prosinci 2016 dokončili dálnici do Ústí, která trvala 32 let a dálnici do Hradce, která trvala 37 let. Vzpomeňte si na kauzu paní Havránkové, se kterou vyjednávali o výkupu pozemku 19 let.   Bohužel naše ministerstvo dopravy a Ředitelství silnic a dálnic neumí s médii komunikovat a vysvětlit veřejnosti, co všechno se jim doteď podařilo udělat. Koukněte do komentářů, co se ministerstvu dopravy povedlo.  Dával jsem vám sem text, který napsal náš poslanec Martin Kolovratník - ANO. Kdo jste ho četli, tak víte, že teď je rozestavěných 192 kilometrů dálnic a silnic I. třídy a dalších 172 kilometrů letos začneme. Dostaneme se tak na 364 kilometrů nových silnic a dálnic. To naše země ještě nezažila! Rozhodně by se to nepodařilo, kdybychom neprosadili novelu zákona o výkupu pozemků, předběžnou držbu nebo jednotné místo pro územní řízení a vyvlastnění u dopravních staveb.  Tenhle rok budeme makat hlavně na D1, jihočeské D3, karlovarské D6, chomutovské D7, hradecké D11, obchvatu Frýdku-Místku na D46 a D56, dálnici D48 nebo obchvatu Otrokovic na D55. A je toho samozřejmě mnohem víc.   Tenhle rok přinese tolik zlepšení pro lidi, že se mi jen těžko vybírá. Tak třeba ještě tohle. Náš ministr zdravotnictví Adam Vojtěch prosadil, že spoustu zdravotnických pomůcek, na které jste si doteď museli připlácet, budou komplet platit pojišťovny. Pro aktivní vozíčkáře navrhujeme zvýšit úhradu mechanického vozíku z 21 na 45 tisíc. Kdo bude chtít používat na ven elektrický a na doma mechanický, tak tomu pojišťovna ten mechanický do 20 tisíc celý proplatí. Zadarmo taky budou opravy vozíků do 10 tisíc u mechanických a do 14 tisíc u elektrických. Ulevíme i neslyšícím a cukrovkářům, kterým pojišťovny začnou proplácet sluchadla a moderní senzory na měření glykemie.  Prosazovat změny k lepšímu není žádná sranda, když máte ve sněmovně věčně obstruující opozici. Jsem zvědavý, jak se postaví třeba k novele zákona, kterou chystá náš Radek Vondráček. Chce totiž zavést, že poslanci MUSÍ CHODIT DO PRÁCE, jinak PŘIJDOU O PENÍZE. Už teď máme zákon, že pokud poslanec bez řádné omluvy nepřijde dva dny do práce, nemá nárok na polovinu platu a náhrad. A pokud chybí bez omluvy víc než čtyři dny, má přijít o celý příjem. Tak jak to, že doteď nikdo o plat nepřišel? V zákoně totiž chybí, kdo konkrétně se má absencemi poslanců zabývat. Radek Vondráček to chce jako první předseda sněmovny vyřešit. A díky tomu budeme moct konečně notorické absentéry potrestat. K tomu navrhneme, aby okamžitě, už za první den absence nejen na plénu, ale i na výborech bylo 50 procent denního platu dolů  Uvidíme, jak se k novele postaví poslanci. Vím, jak těžké bylo prosadit zpomalení růstu jejich platů. Teď ještě k tomu novináři zjistili, že ti úplně největší absentéři bez udání důvodu jsou poslanci opozice. Takže se můžeme těšit na jejich další plamenné projevy a obstruování, až jim zkusíme sáhnout na peníze, pokud nezačnou chodit do práce jako každý normální člověk.  Mluvil o tom i náš pan prezident. Viděl totiž v Izraeli na vlastní oči, jak mají v jejich parlamentu systém, který poslance hlídá. Když někdo absentuje víc než 30 procent, automaticky mu sníží plat. A voliči můžou sledovat on-line, kdo chodí a nechodí do práce.  S panem prezidentem jsme obědvali v Lánech, asi jste viděli fotky, co jsem dával na Facebook. Bavili jsme se o investicích, protože to je prezidentovo velmi oblíbené téma. I mé. A taky o našich dcerách. Obě studují vysokou v zahraničí. Takže oba sdílíme podobné pocity tátů, kterým dcery vyletěly z hnízda.  Tenhle týden jsem ještě stihl novoroční setkání velvyslanců. Informoval jsem je o naší strategii v Evropské unii ohledně migrace a rozpočtu. Byl se mnou i pan docent Karel Havlíček, místopředseda naší vládní Rady pro vědu, výzkum a inovace a představil všem náš projekt Česka 2030 jako jednoho z inovačních lídrů Evropy. Mluvili jsme i o naší exportní politice. Strávili jsme spolu dvě hodiny a vícero velvyslanců přišlo s opravdu konkrétními návrhy, za což jim děkuju.  Tak. A máme za sebou první týden 2019. Teď už musím za panem Moravcem. Připravil jsem si do jeho Otázek pár podkladů 🤓 Přeju vám hodně úspěchů a houževnatosti v tomto roce. Mějte se všichni moc fajn."
7E7497E956891F89BD2D3786653CE756,"Čau lidi. Jsem zpět. A mám tu věc, co se snad nikdy nestala, no schválně, už jste někdy slyšeli, že by se chlapi a ženský na něčem shodli? Tak jo, teď se shodli zrovna na tom nejdůležitějším. Pocitu štěstí. Když se jich totiž Český statistický úřad ptal po celé naší zemi, jak jsou spokojení se svým životem, prací, bydlením, vztahy, dali průměrně hodnocení 7,4 z 10. Závěr? Žije se tady výborně. To je jak dobrý film na CSFD.cz, nepřijde vám? A úplně nejspokojenější jsou studenti. Ti dali dokonce známku 8,2. A představte si, že 13 procent lidí porušilo starou dobrou zásadu všech recenzentů nikdy nedávat plný počet bodů a ohodnotili svůj život 10/10. Tybrďo, 13 procent absolutně šťastných lidí v národě je fakt hodně.   Mám z toho velkou radost. Je to něco, co musíme chránit a rozvíjet. Za 5 let jsme se posunuli hodně dopředu. Článek o výzkumu si můžete přečíst za chvilku, dám ho sem na Facebook.  Já vím, štěstí může být pomíjivé. Tak pojďme k něčemu, co se určitě neztratí. A jdem do toho tvrdě.  BETON. Naprostá většina dálničních úseků, které doteď chyběly, se do 5 let bude stavět. Zavázal se k tomu před novináři náš ministr dopravy Vladimír Kremlík, když bilancoval svých 100 dní ve funkci. Předpokladem samozřejmě je, že se podaří prosadit novelu zákona o urychlení výstavby dopravní infrastruktury a komplexní rekodifikaci stavebního práva. Aby konečně netrvala příprava staveb 10–13 let. Snad to nebude opozice zdržovat a naopak nám pomůže.  Napsal jsem vám už tunu hlášení o tom, jak připravujeme dálnice a obchvaty, na které se naši předchůdci totálně vykašlali, takže je musíme řešit od nuly. Taky jsem vám už ukazoval mapu, kde všude brzdili stavby ekologové. Ale pan Kremlík maká non-stop. Letos je ve výstavbě 243 kilometrů silnic. Z toho se staví na zelené louce 131 kilometrů dálnic a 60 kilometrů silnic I. třídy. V roce 2020 má být zahájeno 194 kilometrů a v roce 2021 to bude 134 kilometrů. No a v letech 2022 až 2024 bude zahájená výstavba většiny zbývajících úseků dálniční sítě.  Teď mám pro vás pokračování dvou věcí z minula.   STRAVENKY. K nim jsem vám minule psal docela dost. Že naše ministryně financí navrhuje místo stravenek zaměstnancům posílat nezdaněné peníze na jídlo rovnou na účet. Už tehdy jsem předpověděl, že lobby stravenkových firem, kterým podnikatelé platí 2 procenta a restaurace 5–6 procent provizi, rozjedou kampaň. A víte, co se stalo? Zapojil se do ní i sám šéf odborů Josef Středula. Místo aby hájil zájmy zaměstnanců. Divné, co?  Alena Schillerová mu to v novinách nedarovala a otevřeně se ho zeptala, za koho teda vlastně kope. A ještě to rozvinula u sebe na Facebooku, tak určitě koukněte. Oboje dávám za chvilku do odkazu.  Pan Středula zapomněl, nebo možná ani neví, že právě teď milion zaměstnanců nedostává žádnou stravenku a ani v práci nemají kantýnu. Paní Schillerová připravuje právě pro tyto zaměstnance možnost najíst se za příspěvek bez daní a odvodů. Každopádně v médiích ta zpráva o stravenkovém paušálu způsobila poprask.  Že prý se ruší stravenky. Tak to je pěknej nesmysl. Paní Schillerová nic rušit nebude. Naopak! Díky této novince získá příspěvek na stravování další milion lidí. Zůstanou stravenky i závodní jídelny, ale zvlášť pro malé podniky a živnostníky přidáváme třetí možnost. Budoucnost stravenek je tak stoprocentně zaručená. Díky stravenkovému paušálu si prostě vyberete, co budete chtít. Papírek nebo peníze.  Někdo taky psal, že se restaurace kvůli paušálu bojí úbytku hostů. To má být fór? Podle průzkumu Asociace hotelů a restaurací si to velká většina restaurací nemyslí. Navíc ve třetině hospod a restaurací jsou vám stravenky stejně k ničemu, protože je vůbec neberou. A ty, co je berou, skřípají zuby, akorát nechtějí ztratit krok s konkurencí. Tohle všechno chceme napravit.  A ještě něco k těm stravenkovým firmám. Dnešní daňové osvobození stravování vyjde stát ročně asi na 3 miliardy korun. Tyhle peníze ale zároveň slouží jako zdroj příjmů stravenkářů, jejichž zisky končí v zahraničí. Když zavedeme stravenkový paušál, vyjde to sice stát místo 3 na 5 miliard. Ale ty z velké části můžou zůstat českým firmám a živnostníkům.  Tenhle týden se taky v médiích objevila šílená kachna, že prý chystáme uhlíkovou daň pro všechny, kdo topí uhlím nebo plynem. Ten titulek doslova zněl: „Za Česko zelenější. Vláda připravuje zdanění uhlí a plynu“.  COŽE? Už dávno jsem řekl, že nic takového nebude a české domácnosti nebudeme ničím takovým zatěžovat. Tyhle lži šířil na jaře jeden poslanec za ODS, tak mi ve sněmovně už docela ujely nervy a trochu jsem ho sjel. Ale zkuste to vysvětlovat redaktorce, když hledá senzaci. Tak to aspoň vysvětlím vám, ano?  V lednu 2017 dostalo Ministerstvo životního prostředí za úkol, aby posoudilo dopady případného zavedení uhlíkové daně v České republice. V Evropě se totiž opakovaně ozývají hlasy pro její zavedení a my potřebujeme být vybavení argumenty, abychom mohli vyjednávat v rámci Evropské unie. Musíme znát dopředu ty dopady, které by evropská uhlíková daň způsobila naší zemi.  Takže začaly chodit různé analýzy zpracované externími subjekty a ministerstvo dostalo za úkol zveřejnit svůj postoj do konce září 2019. To je prostě jeho povinnost, kterou mu vláda před skoro třemi roky uložila.  Richard Brabec i já jsme ale naprosto jasně řekli, že žádná uhlíková daň, která by zdražila energie českým domácnostem, prostě nebude. Tečka. To, že se zadá nějaká studie, rozhodně neznamená, že Ministerstvo životního prostředí nebo tahle vláda připravují návrh na zavedení uhlíkové daně.  Bohužel to paní redaktorka nechápe, píše katastrofické titulky a děsí lidi.  A další kachna. Tentokrát ze zdravotnictví. Odbory zase šílí. Vy o mně víte, že nemám moc rád ty jejich neustálé požadavky na další a další peníze bez ohledu na to, jak se daří ekonomice. V tom fakt nedokážou být konstruktivní. A tenhle týden se to ukázalo v plné síle.   Řeknu vám to jasně. Zdravotnictví se daří. Jde do něj nejvíc peněz v historii naší země. Příjmy veřejného zdravotního pojištění stouply z 228 miliard v roce 2013 na 310 miliard v roce 2018. To je skok 82 miliard za pět let. A tenhle rok to znovu stouplo. Za první pololetí byly příjmy 127 miliard, to je oproti stejnému období v minulém roce o 10 miliard víc. Schválně koukněte na graf, co dávám za chvíli sem na Facebook.  Co ale udělají odbory? No co. Uspořádají tiskovou konferenci, kde tvrdí, že je krize. To jako fakt? Jaká krize? Nikdy nešel takový balík peněz na zdravotní péči. Nikdy jsme neléčili tolik lidí moderními léky. Nikdy ve zdravotnictví nebyly takové platy jako dnes. Nikdy se jako dnes neřešily palčivé problémy, třeba nedostatek zdravotníků.   A nákupy nemocnic? To už se zapomnělo, jak se před naším nástupem do vlády nakupovaly přístroje a vybavení? Já osobně jsem podal trestní oznámení na tehdejšího ministra zdravotnictví Svatopluka Němečka, že ještě jako ředitel Fakultní nemocnici Ostrava nechal koupit Cyberknife předražený o 65 milionů korun. Celý ten systém byl černá díra, kudy utíkaly miliardy a až s ministrem Adamem Vojtěchem jsme ho začali dávat do pořádku.  My jsme nemocnicím skutečně pomohli. Z evropských peněz jsme měli k dispozici 4,1 miliardy na přístrojové vybavení, poptávka byla ale za 6,1 miliardy, a to hlavně z krajských nemocnic. S ministryní Dostálovou jsme v rámci realokace našli další 2 miliardy a podpořili jsme VŠECHNY podané projekty, a to včetně tak dlouho očekávané magnetické rezonance třeba v Kroměříži.  Náš ministr zdravotnictví pracuje na systémových opatřeních, která jeho předchůdci neustále odkládali, posouvá české zdravotnictví dopředu a dělá pořádek. A dělá to dobře! Má v tom absolutně moji podporu.   Že za téhle situace pořádají odbory protestní akci, fakt nechápu. Beru to jako křivdu a osobně se mě to dotýká.  Byl jsem vždycky přes čísla. V nich jsem byl vždycky dobrej. A tak vám schválně pár čísel teď dám. Abych nemluvil do větru, jako to dělají odboráři.  Takže.  Letos jde do zdravotnictví, tedy na zdravotní péči, to znamená za pacienty, 311 miliard korun. To je o 25,6 miliardy korun víc než loni. V příštím roce to bude minimálně 335 miliard, takže o dalších 24 miliard korun navíc! JE TO RANEC! A je jasně vidět, že peníze na zdravotní péči pro lidi rostou.   A teď, jak jsou na tom nemocnice.   Od roku 2016 vzrostly úhrady nemocnicím o neskutečných 38,3 miliardy, je to jeden z nejrychlejších růstů v historii. A co domácí péče, o které se tak často mluví, a která byla v minulosti bohužel opomíjená? Ta roste samozřejmě taky. Od doby, co ministerstvo vede Adam Vojtěch, patří domácí péče mezi naše priority. Letos jí vzrostly úhrady o 200 milionů korun a pro příští rok porostou o dalších minimálně 340 milionů.   A teď platy.   Průměrná odměna lékařů už tomhle roce překročí 84.000 a odměna sester 43.000 korun. Pozor, to neříkám já, ale nejnovější data Ústavu zdravotnických informací a statistiky.  Platy ve zdravotnictví rostou nejrychleji ze všech segmentů ekonomiky. V přepočtu na průměrnou mzdu se plat lékaře a sestry u nás v mezinárodním srovnání vyrovnal průměru EU. Konečně! Jsem za to strašně rád, takové platy měli mít lékaři a sestry už dávno. A růst bude určitě pokračovat.   A ještě jedna super věc. Analýza ÚZIS taky ukázala, že sestry přestávají utíkat. Tím nemyslím jen za hranice, ale prostě i do jiné práce. Situace se tak konečně začíná stabilizovat. Třeba v akutní lůžkové péči úvazky praktických sester loni meziročně vzrostly o 5 procent. K tomu dál stabilně stoupá počet lékařů.  Kde se vzalo to zlepšení? Částečně pomohly naše finanční injekce do platů, ale hlavně se situace začala řešit systémově. Společně s panem ministrem Vojtěchem jsme prosadili navýšení kapacit lékařských fakult o 15 procent. Fakulty na to v další dekádě dostanou skoro sedm miliard korun. Ministr taky založil pracovní skupinu pro personální stabilizaci, podporuje mladé lékaře dotacemi na rezidenční místa, posiluje roli praktických lékařů a zvyšuje kompetence sestrám tak, aby pomohl zvýšit prestiž jejich profesi.  Takže žádný kolaps. Ani krize. Naopak, systém šlape!  A navzdory tomu zdravotnické odbory navrhují naprostou šílenost. Rozpustit příští rok 25 miliard korun ze současných rezerv zdravotních pojišťoven.   Neuvěřitelné!  Uvědomte si, že to je celá půlka všech uspořených peněz na horší časy. A odbory je chtějí projíst v jednom jediném roce. Ano myslím si, že by zdravotní pojišťovny měly v době, kdy se daří, A ONO SE DAŘÍ, víc investovat do zdravotní péče.   Mimochodem, naše volání vyslyšela Všeobecná zdravotní pojišťovna a přidá na péči ještě letos ze svých rezerv další 2 miliardy. Za to ji chválím. Ale utratit DVACET miliard najednou je hrozně nezodpovědné. Říkám to jako bývalý podnikatel, ministr financí i premiér, který projel tolik nemocnic a bavil se s tolika lékaři, řediteli, sestrami i uklízečkami jako nikdo před ním.  Kdo ví něco o zdravotnictví, tak mu je jasné, že naspořené peníze je potřeba využít účelně na systémové věci a současně tvořit rezervy pro případ, že se ekonomice přestane dařit. Jenže odbory nezajímá, jak bude za dva, tři roky.   Úkolem vlády je zajistit zdravotní péči pro své občany na co nejvyšší úrovni v každé situaci. A k tomu jsou právě dobré ty rezervy.   My už jsme jednou zažili horší časy, v roce 2009, a tehdy díky tomu, že jsme měli dobrý finanční polštář, to občané nepocítili a mohli využívat zdravotní péči ve stejném rozsahu jako předtím. No a teď stále ještě nemáme výši rezerv na takové úrovni jako předtím, takže rozhodně není ani trochu na místě takhle radikálně na rezervy sahat, jak si představují odbory.   Fakt si můžeme všichni oddechnout, že odboráři zdravotnictví neřídí, to by to dopadlo.  Jasně, naše zdravotnictví má pořád kvantum problémů. S Adamem Vojtěchem se o nich často bavíme a pracujeme na jejich řešeních. Vím, že to Adam nemá lehké, protože právě na zdravotnictví lidi reagují hrozně citlivě. Logicky. Bohužel odbory mu jeho práci neusnadňují, i když výsledky jeho práce jsou jednoznačně pozitivní.  Dostupnost zdravotní péče pro lidi se zlepšuje podle všech měřítek. Tenhle týden vyšly nejnovější výsledky projektu Evropa v datech a víte, co o nás napsali? Že se nám daří čím dál úspěšněji léčit rakovinu. Je to díky dobře nastaveným preventivním programům, včasnému záchytu a moderním terapiím hrazeným z veřejného zdravotního pojištění.   Díky našemu kvalitnímu zdravotnictví u nás klesá úmrtnost na rakovinu rychleji než v celé Evropské unii!  A věděli jste vůbec, že vůbec poprvé Ministerstvo zdravotnictví kontroluje časovou a místní dostupnost zdravotních služeb? Do míst, kde je dostupnost horší, pak posílá dotace a pomáhá tak lékařům zakládat nové ordinace.   Adam Vojtěch řeší dostupnost léků pro pacienty jako žádný ministr před ním a zavádí lékový záznam, který přinese větší bezpečnost pacientů. Nemluvě o průvanu, který udělal v nemocnicích, aby zalepil díry, kudy utíkaly peníze do cizích kapes. Nemocnice díky němu poprvé společně nakupují některé léky a materiál a jen to ušetří stovky milionů korun všem daňovým poplatníkům.  Adamovi fandím. Kdybych chtěl, mohlo být celé tohle hlášení jen o tom, co se nám ve zdravotnictví za pouhý rok a půl podařilo.  A teď pojďme na hraboše. Minule jsem vám rozepsal do detailu tu pohromu s hlodavci a jak se nám podařilo zastavit rozhazování jedů volně po přírodě, kterými se chtěli zemědělci proti tomuhle škůdci bránit. Ministerstvo zemědělství a Ministerstvo životního prostředí, zemědělské svazy a ochránci přírody se snaží najít řešení. Proběhla mezi nimi jednání i výjezd do terénu. Bohužel se ale potvrdily obavy Ministerstva životního prostředí, na které upozorňovalo už od začátku. Na jižní Moravě někdo rozházel Stutox II na pole a hned u tohoto prvního případu došlo k otravám spousty zajíců a bažantů.   Jenom to potvrzuje, že použití Stutoxu II na poli rozhozem místo do děr, jak se obecně doporučuje, je velký problém. I zemědělský svaz nakonec uznal, že minimálně do vyšetření případů se musí zakázat plošná aplikace. Takže zákaz platí, aplikovat se může jen do děr, jako to dělají na Slovensku, v Německu nebo Rakousku, kde mají s kalamitou hrabošů taky problém. Zákaz potvrdil minulý týden po diskuzích s Ministerstvem životního prostředí i ministr zemědělství pan Miroslav Toman a musíme to samozřejmě řešit dál.  K životnímu prostředí mám ještě jednu zprávu. Chystáme s panem ministrem Brabcem klimatickou konferenci na 17. září v Praze. Vystoupí tam špičkoví experti ze spousty oblastí, kterých se klimatická změna týká. Vodní hospodářství, zemědělství, průmysl, energetika a další. Budou tam i klimatologové a hydrometeorologové. A taky experti ze Slovenska a Velké Británie, kteří budou informovat, jak jsou na tom jejich země s přípravou na uhlíkovou neutralitu. Bude to určitě nejzajímavější konference, která se na toto téma kdy v Česku konala. A samozřejmě tam s panem ministrem Brabcem vystoupíme.  Když chceme radikálně snižovat emise a zároveň zůstat energeticky soběstační, potřebujeme jádro. Jaderná energie je obrovské téma. Všem je jasné, že po experimentech minulých vlád se soláry a dalšími obnovitelnými zdroji, které nás stojí 46 miliard ročně, se bez rozšíření jádra neobejdeme. Je to čistý zdroj, patříme v této oblasti mezi respektované velmoci, a pokud to dobře zkombinujeme s podporou obnovitelných zdrojů na bázi menších solárů, vody nebo třeba biomasy, zvládneme naše ambiciózní cíle nízkoemisní energetiky.   Bude to ale náročná cesta, protože jsme pořád ze 40 procent závislí na uhlí. Ministr průmyslu a obchodu pan Karel Havlíček ale neztrácí čas a začátkem července předložil vládě jízdní řád, jak vybudovat nový blok v Dukovanech. A od té doby jedeme na plný plyn. Připravují se smlouvy s ČEZem, který bude investor, připravujeme podklady pro Evropskou komisi, jednáme s ostatními zeměmi, píšeme legislativu.   Úplně jinak jsme pojali diskusi o jaderném úložišti a zapojujeme obce a širokou veřejnost. A Karel Havlíček neúnavně jezdí po regionech, všechno představuje a vysvětluje. Tenhle týden vyrazil na Vysočinu a potkal se třeba se zástupci Energoregionu 2020, který sdružuje 130 obcí v okolí Dukovan. Jsou nadšení z toho, že se vláda rozhodla do toho konečně říznout a nesmírně projektu fandí.  Na energetice závisí budoucnost lidstva a celé planety. Ceny za teplo, elektřinu, znečišťování ovzduší nebo bezpečnost se týkají každého člověka, firmy, organizace. Proto se této oblasti ministr Havlíček věnuje jako snad žádný ministr v minulosti. Nedávno jsem vám psal, že nekompromisně odstartoval změny v Energetickém regulačním úřadu a vyměnil všechny, kteří místo hájení spotřebitelů šli na ruku těm, proti kterým mají lidi bránit. A teď se pustil do uhlí. Zahájil jednání se všemi těžaři, připravuje společně s ministrem životního prostředí Brabcem uhelnou komisi a začal dávat dohromady velký projekt, jak naložit s územím po těžbě.  Ten plán je fakt ambiciózní, ale stojí za to. Představte si, že bychom přes řeku Bílinu propojili všechna jezera, která vznikají v severních Čechách v rámci sanací a rekultivací po těžbě. Do nich investují těžařské společnosti společně se státním podnikem PKÚ. V tuto chvíli jsou už vybudovaná úžasná vodní díla Milada a Most a jak se bude ukončovat těžba hnědého uhlí, budou vznikat další jezera. ČSA, Bílina, Tušimice a za nějakou dobu i Vršany.   Naší velkou ambicí je, aby všemi těmito vodními díly protékala řeka Bílina. Jasně, je to plán na 20–30 let, takže si to budou moct užít až naši potomci. Vzniklo by ale unikátní vodní hospodářství, které by nám zásadně pomohlo v boji se suchem, se zdroji pitné vody. A hlavně! Celé dílo by bylo doplněné malými i většími vodními elektrárnami. Spočítali jsme, že by se jejich výkon rovnal dvěma jaderným reaktorům! Navíc by některá vodní díla mohli lidi využívat na relax. Vyšel o tom článek, dám za chvíli odkaz.  Prostě chceme krajině vrátit život a zajistit čistou energii. Objem celého toho vodního díla by byl o dost větší než doteď největší Orlík. Ministr Havlíček tenhle týden na Ústecku byl, obce jsou tam z jeho plánu nadšené. Důležité je, že základní finanční zdroje na sanačních účtech od těžařů na vodní díla jsou. Proto Karel Havlíček rovnou zadal státnímu podniku Palivový kombinát Ústí, který se rekultivací krajiny zabývá, aby předložil studii proveditelnosti. Chceme do konce roku 2020 rozhodnout. Je to obrovská velká výzva, ale jak už dobře víte, my se rozhodnutí nebojíme.  Tak jo, koukám, že to v tomhle hlášení pěkně střídám. Dobré zprávy, velké plány a dementování kachen. A že se jich tenhle poslední týden, co jsem byl na dovolené, vyrojilo. Hned mám pro vás další.  Neziskovky. Prý je chceme zlikvidovat. A s nimi i charity. Že prý jim přestaneme dopředu proplácet platby na projekty podpořené z evropských fondů. Ach jo, tak se na to pojďme podívat. Od začátku.  Tomu, co právě teď probíhá, říkáme „evropské programové období 2014–2020“. Fakticky ale skončí v roce 2023. Takže v tomhle období se žádné podmínky nemění. Ani nemůžou.  Nové evropské programové období začíná po roce 2021, granty příjemcům budou ale přiznávány spíš až od roku 2022. Právě toho období se týkají debaty o evropském rozpočtu neboli víceletém finančním rámci Evropské unie, o kterém jsem vám toho už tolik napsal.  Pokud jde o dotace, náš cíl je vyjednat pro naši zemi co nejvíc peněz a zároveň co nejvýhodnější podmínky čerpání. Všichni ale ví, že Česká republika bohatne, a proto se logicky musíme jako stát víc podílet na financování těchto projektů podpořených z evropských fondů.  Sice to bude až za dlouho, ale my se už dnes chceme bavit o tom, jak evropské programy líp zacílit, aby pomáhaly rozvoji naší země a společnosti včetně sociální oblasti.  Spolu s tím se ale musíme bavit i o tom, jak moc dopředu financovat nedokončené projekty ze státního rozpočtu a jakým způsobem se budou příjemci podílet na navýšeném národním spolufinancování.  Debata ani nezačala, nic není na papíře a už vůbec nic není rozhodnuté. Ale už teď hledáme řešení, které neohrozí čerpání projektů u neziskovek a charitativních organizací, ale je taky nutné zohlednit omezené možnosti státního rozpočtu.  K dnešnímu dni je z českého rozpočtu zálohově vyplacených 59 miliard, z toho zálohově předplacené jsou dvě třetiny. Kdybychom je měli ve státním rozpočtu, tak máme přebytkový schodek rozpočtu.   Všechno ale bude řádně projednané s ministerstvy a finální rozhodnutí bude na vládě, ne jenom na Ministerstvu financí.  Znovu opakuju. Je to záležitost budoucích rozpočtů. O tom současném teď jedná ministryně financí Alena Schillerová. Minulý týden měla schůzky s ministry Miroslavem Tomanem, Vladimírem Kremlíkem a Tomášem Petříčkem. A všichni nakonec odcházeli spokojení. Prý dokonce s úsměvem.  A tento týden? Sice mělo plno ministrů dovolenou, ale i tak pro vás mám novinky. Paní Schillerová se potkala s generálmajorem Drahoslavem Rybou, ředitelem českých hasičů. Byla to věcná a konstruktivní debata, bez emocí. Pan generálmajor je profesionál, měl svoje požadavky podložené, a to včetně plánu konkrétních investic.  Hasiči jsou hrdinové, zachraňují životy, pouští se tam, kam se jiní neodváží. Fakt si jich vážím a je super, že na jejich investice a provoz půjde víc peněz. Ministryně Schillerová a generál Ryba se dohodli, že hasiči dostanou oproti plánu navíc 434 milionů korun. Z toho půjde 100 milionů korun na pořízení výškové techniky. Dalších 200 milionů korun půjde na výstavbu a rekonstrukci jejich chátrajících budov.  Hasiči tak budou moct příští rok investovat 850 milionů korun. Zbytek peněz dají do nutných provozních výdajů, které tak budou 1,3 miliardy korun.  Celkem dostanou hasiči příští rok 11,31 miliardy korun.  Zároveň paní Schillerová dohlédne prostřednictvím státní pokladny, aby vyjednané peníze měli hasiči k dispozici už hned v lednu. To je velká novinka. Na Ministerstvu vnitra to bohužel roky funguje tak, že si část peněz určených pro hasiče nechají ve vlastním rozpočtu. To teda nechápu. Přece abyste mohli normálně hospodařit a plánovat investice, musíte mít předem jasně daný rozpočet. Což u nich do dneška nefungovalo.  Ale je toho víc. Paní Schillerová jednala taky o penězích na kulturu. S panem náměstkem Reném Schreierem, který teď Ministerstvo kultury vede, se dohodli, že dostanou dalších 440 milionů korun. Víc peněz půjde na opravy a obnovu kulturních památek a na podporu dlouhodobých investičních projektů. Tak to má být.  Investice jsou naše priorita. A jak vidíte, tak nejen do betonu, jak jsem vám psal na začátku, ale i do zachování našeho kulturního dědictví.  Ministerstvo kultury bude moct postavit a otevřít úplně nové koncertní sály, divadla, knihovny nebo galerie. Třeba novou budovu Západočeské galerie v Plzni nebo Moravskoslezskou vědeckou knihovnu nebo opravit sokolovský zámek, který už to vážně potřebuje. A další peníze může dát taky na zámek Hradec nad Moravicí, letohrádek Belarie v zahradě českokrumlovského zámku nebo zámek Bučovice. Ty to potřebujou jako sůl.  Je vidět, že to paní ministryně má pod kontrolou. Teď nemyslím jenom státní rozpočet, ale i její vlastní ministerstvo. Dokázala na něm rozlousknout to, co ostatní před ní tvrdili, že je totálně neřešitelné.  No jo, smlouva s IBM. O ní podle mě slyšel každý. V roce 1992 tehdejší vedení Ministerstva financí podepsalo smlouvu s americkou IBM na vytvoření nového systému na výběr a správu daní. Ten systém doteď existuje a jmenuje se ADIS.  Ale byl to teda pěkně nevýhodný deal.  Tak třeba autorská práva držel dodavatel a ne stát. Chápete to? Pro IBM super kšeft, neustávající příliv peněz z kapes českých daňových poplatníků. Nikdo neměl odvahu to změnit. Když byste dneska chtěli děckám ukázat, co to znamená MS-DOS a jak se ovládá počítač hezky postaru na klávesnici bez touchpadu a bez myši, tak je můžete zavést na finanční správu. Tam to tak mají. ADIS. Počítačové retro z osmdesátek. A úředníci do něj pořád musí klovat údaje, hrozně blbě se jim pracuje, a ještě je to strašně drahé na údržbu i opravy.  Dámy a pánové, s tím je teď konec.  Ministerstvo financí, nebo teda spíš finanční správa, uzavřela s IBM dohodu, díky které přejde konečně licence ADISu do rukou státu. Skvělá práce! Jsem rád, že paní Schillerová s tím dokázala pohnout.  Nikdo si nedokáže vůbec představit, co to znamená přesvědčit americkou korporaci, aby pustila jistý a lukrativní kšeft. Já to znám. Celou dobu, co jsem byl ministr financí, jsem neustále jednal se všema možnýma lidma, jak se z téhle situace vysekat. Nakonec jsem se radši spolehl na svoje zkušenosti z obchodu a nakráčel jsem přímo na vedení IBM.  Paní ministryni gratuluju, že to dotáhla. Je to úspěch, kterého se podařilo dosáhnout díky třem letům tvrdé a trpělivé práce. Ale to není všechno. Alena Schillerová taky oznámila, že finanční správa konečně vypíše tendr na nový informační systém pro správu daní. Na to jsme čekali fakt dlouho. Ten zastaralý už je pro ostudu. Je to nejdůležitější, ale přitom nejdražší a taky nejzastaralejší IT systém v naší veřejné správě. Docela síla.  Součást tendru na nový systém je taky zakázka na projekt MOJE daně. O něm jsem vám napsal už spoustu hlášení. Jak si díky němu vyřídíte daně z mobilu a bude mít spoustu dalších vychytávek. Online finanční úřad bude podobný internetovému bankovnictví. Všem umožní automatické vyplňování daňových formulářů. Taky nabídne osobní daňový kalendář šitý každému na míru. Přístup bude jednoduchý a bez zdlouhavých autorizací.  Podání daňových přiznání bude mnohem snadnější právě díky automatickému předvyplňování, které za vás všechno, co o vás stát už stejně ví, samo vyplní. Údaje zadané ve formuláři se pak automaticky vypočítají a zkontrolují. A pokud budete mít přeplatek, automaticky odešle i žádost o jeho vyplacení.  Tak a teď téma, na které bude mít každý z vás silnou emocionální reakci. Pojďme na to.  Česká pošta.   Musím něco dodávat? Musím. Už hrozně dlouho jsem vám chtěl sepsat podrobnou zprávu o tom, co se v ní děje. Proč je v takovém příšerném stavu. A teď jsem se k tomu konečně dostal. A myslím, že to pro vás bude opravdu zajímavé. Pošta byla vždycky nějak součástí našeho života.  Dlouhé fronty, výbuchy vzteku, proč to jde té ženské nebo chlapovi u přepážky tak pomalu. Čekání celý den doma na balík „do ruky“, aby pak člověk dostal výzvu, že si pro něj má klusat na poštu, že nebyl doma. I když samozřejmě doma byl a čekal. Klasika.  Co s tím?   Každý má jednoduchou představu, že je potřeba vyměnit ty neschopné pracovníky, ale nikdo už se neptá, kde najít lepší. Jiní zase říkají, že je potřeba vyhodit management, a ono to bude hned všechno jinak.   Jenže ono je to všechno úplně jinak. Pojďme od začátku.  Česká pošta s.p., se zrodila spolu se samostatnou Českou republikou. Tehdy se rozdělily spoje na oblast telekomunikací a poštovních služeb. Telekomunikace se začaly rozvíjet strašně rychle díky mobilnímu telefonování a přenosu dat. U pošty to bylo naopak.  V roce 2013 došlo k uvolnění poštovního trhu a lukrativní byznys začaly provozovat hlavně společnosti ze zahraniční. Firmy jako DHL nebo PPL už dávno neuvažují jako národní poštovní operátoři, ale mají celoevropskou poštovní strategii. A vedou si velmi dobře.  Přitom nemusí dodržovat spoustu věcí jako Česká pošta. Nemají povinnosti, které České poště ukládá poštovní licence. Podle ní musí doručovat pětkrát v týdnu na každé místo v České republice, bez ohledu na to, jestli se jedná o tisíc balíků nebo o jeden jediný dopis.   Žádná soukromá společnost by takové podmínky nepřijala, protože by prostě její obchodní model nebyl výdělečný. Zato stát má povinnost takovou službu zajistit, a tak do ní tlačí Českou poštu.   Je pravda, že Česká pošta dostává kompenzaci toho, čemu se říká „čisté náklady univerzální služby“. To je fiktivní výpočet rozdílu mezi skutečnými náklady a náklady, které by skutečně měla, kdyby byla soukromým investorem. O výši tohoto rozdílu vedla Česká pošta dlouhodobé spory s Českým telekomunikačním úřadem od počátku zavedení plné liberalizace poštovního trhu, a teprve v roce 2019 se podařilo tyto spory urovnat.   Ale za minulá období musela dotovat tento rozdíl ze svých zdrojů, a to ji stálo spoustu peněz. A taky je fakt, že minulé vedení České pošty nebylo schopné tuto otázku s ČTÚ vyřešit.  Když dáte všechna ta čísla na jednu hromadu, je to dost hrozivé. Za roky 2013 a 2014 kompenzoval stát poště 800 milionů korun. Ta si to ale započítala do bilance roku 2018. Jinak by její skutečná ztráta byla 1.075.000.000 korun. Jo, vidíte správně, přes miliardu. Za rok 2015 uhradil stát náhradu 600 milionů. V letech 2016 a 2017 byla kompenzace ročně 500 milionů.   V současnosti se má schvalovat zákon, že roční kompenzace může dosáhnout až 1.500.000.000 korun. JEDEN A PŮL MILIARDY. A přitom poště klesá už osmý rok zisk před zdaněním, rostou náklady a klesají výnosy. To asi každý řádný hospodář pochopí, že je s tím potřeba něco zásadního udělat.   Vedení České pošty si ale naplánovalo pro rok 2019 ještě vyšší ztrátu. Management nedokázal ani po 14 měsících od nástupu nového generálního ředitele předložit životaschopnou strategii. Představte si, že by vám taková společnost patřila. Byli byste ochotní do ní dál sypat peníze, aniž by vám kdokoli dokázal říct, kdy nastane pozitivní obrat? Asi ne, co?  Je potřeba uznat, že mezi Českou poštou a soukromými firmami je zásadní rozdíl. Vždyť už jen ten počet obchodních míst! Na základě usnesení minulých vlád má Česká pošta 3200 poboček. To je jedna z nejhustších sítí nejen v Evropě, ale na celém světě. Přitom takové rozhodnutí nemá ekonomické opodstatnění.   Jen si to představte, 3200 poboček, udržování pracovních míst, zvyšování platů, ale zároveň klesající počet listovních zásilek a tím pádem výnosů, do toho potřeba investovat. Taková rovnice prostě nemůže fungovat. Někdo to musí zaplatit. A ten někdo je stát.  Ale stát jako řádný hospodář nemůže tenhle stav tolerovat donekonečna. Z čeho se ty tisíce poboček zaplatí? Pošta už nemá monopol, aby prostě jako v minulosti zvýšila cenu známek a bylo vystaráno. To fakt už nefunguje v době, kdy místo dopisu stačí poslat mail.  Poměr mezi papírovou a internetovou komunikací se mění o 10 procent ročně. Všichni víme, v čí neprospěch. Jen zavedení datových schránek připravilo poštu o minimálně miliardu ročně.  Je super, že státní správa se digitalizuje, ale je průšvih, že ani stát, ani management České pošty nebyli schopní na vývoj reagovat. A co teprve nástup internetových obchodů? To už chce jinou kapacitu, než když mámy posílaly balíky buchet synům na vojnu.  Česká pošta investovala v letech 2011–2013 skoro čtyři miliardy korun do dep a dalších částí provozu. Zaznamenali jste, že by se to někde projevilo? Já ne. Jo, čtyři miliardy v CENZUROVÁNO.  Neschopnost managementu i státu reagovat na měnící se svět způsobila, že Česká pošta je víc než tři roky v provozní ztrátě. Výsledek se vedení snažilo naoko vylepšovat prodejem státních nemovitostí a účetními operacemi. A zároveň si funkcionáři udělovali královské odměny, jako by se nic nedělo.   No a kde šetřili, aby dosáhli na výsledky, které k jejich odměně byly potřeba? Samozřejmě na platech řadových pracovníků. Některé poštovní zásilky třídí vězni. Českou poštu opustila celá řada kvalitních expertů, kteří ztratili důvěru v její další pozitivní vývoj.  Tak moc se pošta proměnila.  Je to krize. Ještě nikdy nebyla tak vážná jako dnes. Deset odborářských seskupení bojuje s managementem. Chtějí, aby pošta dobře fungovala, zaplatila jim spravedlivou odměnu a vytvořila důstojné pracovní prostředí. A taky jim nabídla zajímavou pracovní perspektivu, aby mohli být hrdí, že jsou pošťáci.  Pan generální ředitel se jmenuje Roman Knap. Má krásné představy. Mluvil o nich ve speciálu České televize. Ale mají několik zásadních nedostatků. Nejsou ekonomicky podložené. Nejsou zpracované do potřebné hloubky. Pošta nemá pro tak zásadní změnu k dispozici ani vrcholový ani střední management a kvalifikované odborníky. Připravované změny nejsou projednávané s odboráři. Pošta dnes žije na úvěr. Nedovedu si představit, kdo by byl ochotný jí poskytnout další financování.   Za této situace je mimořádně neodpovědné klamat veřejnost, politiky, a hlavně pracovníky nerealistickými sliby. Kladný hospodářský výsledek v roce 2021 je jen přání a sen. Nestane se to.  Takže pravdu.  Stará Česká pošta je mrtvá.   Očekává se prodej nepotřebných nemovitostí a nákup nových technologií a s nimi souvisejících zařízení. Z prodeje nemovitostí musí být vytvořený fond pro technickou obnovu. Snad za této situace nebude mít nikdo v úmyslu ještě obrat mrtvolu. Jinak nás čeká obdobný případ jako ČSA nebo OKD.  Uf, tak a teď se všichni určitě ptáte, co se vlastně mělo s poštou dělat a neudělalo?   Už v roce 2007 byla dozorčí radou České pošty přijatá strategie, která reagovala na vývoj trhu. Tahle strategie ale nebyla realizovaná kvůli nedostatečnému zadání státu a častému střídání managementu společnosti. Řekněme si to otevřeně, častokrát ji řídili diletanti.  Poštu drancovaly vládnoucí politické strany a jejich zástupci ve vedení společnosti. Totálně kašlali na skutečné hospodářské potřeby a rozvoj pošty. Přežívala jenom díky tomu, že to je prostě ekonomický kolos s obrovskou setrvačností.   Od roku 2012 se snížila její aktiva o sedm miliard korun. V té době měl příležitost pan ředitel Petr Zatloukal, který je teď předseda dozorčí rady, změnit tento negativní trend. Za jeho působení se zvýšily provozní náklady na naprostý rekord v dějinách České pošty. Proinvestoval 4 miliardy bez jakéhokoli zvýšení efektivity. Vyčerpal i další zdroje. Sám socialistický ministr vnitra Milan Chovanec mluvil o pobočkách České pošty jako o vietnamských večerkách. Centrálu České pošty obsadila policie a podřízení pracovníci byli trestně stíhaní. Mám něco dodávat?  Česká pošta bojuje o přežití.  Jediné řešení je restrukturalizace, která z ní udělá moderní a univerzální poštovní službu s konkurenceschopnou logistikou, finančními a jinými službami, prostě celkově přívětivou k zákazníkovi 21. století včetně E-commerce a odpovídajících IT systémů.  Potřebujeme kvalitní krizové manažery, kteří tuhle strategii vytvoří, nově vysoutěží veškeré odběratelské smlouvy, zpracují business case pro jednotlivé projekty, zapojí do téhle změny širší okruh odborníků, vytvoří štíhlou organizační strukturu, novou personální politiku a kulturu společnosti. A samozřejmě zajistí potřebné finanční zdroje a jednoznačnou podporu státu.  Pokud vím, taková strategie dosud nebyla schválená ani dozorčí radou, ani Ministerstvem vnitra. Hospodářský výsledek za 6 měsíců letošního roku je několikrát horší než v uplynulém roce. Pošta má 13 měsíců negativní hospodářský výsledek.   Musíme se poučit z vývoje, kterým prošla už spousta poštovních operátorů. Je to strašně náročný proces. Musíme taky zajistit třípětinovou podporou v parlamentu, aby pošta zůstala ve státním vlastnictví. Nejlepší by bylo vytvořit akciovou společnost holdingového typu za účelem, aby veškerá činnost České pošty byla transparentní.  Všichni si ještě pamatujem motto Nokie, se kterým dobyla svět: „Connecting people“. Spojovat lidi bylo vždycky posláním pošty. I ve 21. století jim musí sloužit. Papírově i elektronicky. Je naše povinnost ji zachránit.  No. Tak a teď vám chci říct něco k té nesmyslně zamotané záležitosti kolem jmenování ministra kultury.   Jak už určitě víte, moje trpělivost je u konce a celou záležitost vyřeším příští týden. Chci říct, že respektuji po celou dobu koaliční smlouvu. Na rozdíl od bývalého premiéra pana Sobotky, který blokoval naše personální návrhy. Dělal jsem – a ostatně i nadále dělám – maximum pro to, abych udržel kabinet na stávajícím koaličním půdorysu. Ale není možné, abychom od května v mediálním prostoru řešili prakticky jen jedno jméno, pana Šmardu.  Jako předseda vlády jsem z Ústavy odpovědný za vládu jako celek. Ctím a respektuju Ústavu, vždy jsem se choval podle Ústavy a vždy se budu chovat podle Ústavy. Odmítám názory, že by pan prezident nebo já porušil Ústavu. Ale je potřeba, aby si kritici Ústavu vůbec přečetli.  A hlavně všechna vyjádření pana prezidenta k problematice odvolání a jmenování ministra kultury.  Ústava nedává prezidentovi žádný termín. Za druhé, pan prezident pana Šmardu neodmítl jmenovat, ale v oficiálním prohlášení říká, že „požádal předsedu ČSSD Jana Hamáčka, aby mu prostřednictvím předsedy vlády navrhl jiného kandidáta, splňujícího alespoň elementární odborné předpoklady“. Pokud vím, tyto rozhovory o tom, že pan prezident má negativní názor na tohoto nominanta, probíhaly mezi panem Hamáčkem a prezidentem už od 28. 6. 2019.  Prezident postupoval podle Ústavy, protože odvolal pana Staňka, i když s těžkým srdcem. Vnímal ten podraz ČSSD, která sice pana Staňka vyzvala, aby udělal různé kroky v rámci resortu kultury do 31. 5., ale následně ho 13. 5. vyzvala k demisi, aniž by na termín počkala. Je potřeba vnímat, že pan prezident respektoval Ústavu a vyhověl mému návrhu odvolat pana Staňka k 31. 7. Také bych s dovolením připomněl, že vládní prázdniny jsou od 1. 8. do 23. 8., já jsem si je zkrátil o týden a řeším to.  Při vší úctě, budoucnost naší země a občanů je to nejdůležitější, čím se má vláda zabývat, a tenhle problém musíme co nejdřív řešit, a jak jsem slíbil, tak ho do 26. 8. vyřeším. Samozřejmě v souladu s Ústavou. Není možné, aby veřejnost vnímala vládu jen přes konflikt s odvoláváním a jmenováním ministra kultury.  A teď se věnujme naší vládě.   Hlavní úkol je do 30. 9. předložit efektivní, prorůstový rozpočet s cílem růstu investic, spotřeby. Musíme řešit boj proti suchu, kůrovci, rozvíjet digitalizaci.  Jsem velice rád, že za období 2 týdnů, co jsem byl na dovolené, paní ministryně financí Alena Schillerová na základě jednání s jednotlivými ministry našla další zdroje a došlo k navýšení výdajů kapitol zemědělství, kultury, dopravy, zahraničních věcí, víc peněz dostanou i hasiči. Celkem je to navýšení o 7,127 miliardy.  Navýšení rozpočtu mezi lety 2019 a 2020 je v této chvíli 90,3 miliardy. Považuju za neskutečnou nehoráznost, když někdo tvrdí, že resorty ohrožuje nedostatek peněz. Když srovnáte státní rozpočet 2018 a 2020, je tam nárůst 214,4 miliardy!  Nepřipustím, aby se problémy vnitřně rozložené ČSSD a zvlášť její frakce, která stojí od počátku proti této koaliční vládě a jejíž součástí je paradoxně i pan Šmarda, který při vzniku společného koaličního projektu hlasoval proti spolupráci našeho hnutí a ČSSD a veřejně sociální demokracii odrazoval od naší společné vlády, staly problémy vlády jako celku. Vlády, která je přitom úspěšná, investuje, přidává důchodcům i zaměstnancům, vybírá daně, řeší problémy lidí. Nechci, aby měla tato vláda obraz toho, že jde jen o koryta a ne o politiku pro lidi. Takový mediální obraz mé vlády já zásadně odmítám.  A po skoro třech měsících mediálních výstupů pana Šmardy souhlasím s prezidentem, že to není člověk, který je vhodný na kulturu. Je to specifický resort, na který je potřeba umět jazyky, reprezentovat, být vzdělaný, mít znalosti a být respektovaný odbornou veřejností. Takové charakteristiky mi u pana Šmardy prostě chybí a nejsem v tomto názoru osamocený. Nedokážu si vůbec představit, že bych pana Šmardu představoval ve Vídeňské státní opeře rakouskému kancléři nebo že bych v Národní galerii říkal francouzskému prezidentovi Macronovi, že tento pán je ministr kultury České republiky.  Je mi vyčítáno, že jsem nejdřív požádal pana prezidenta o jmenování pana Šmardy a že jsem pak změnil názor. Ano, změnil jsem názor a nestydím se za to. A změnil by ho každý z vás, kdo viděl mediální vyjádření pana Šmardy. Vláda musí být jeden tým, a pokud ještě jako kandidát koaliční strany na člena vlády kritizuje vládu, které má být členem, že údajně prohlubuje „krizi“, které jsem si já tedy nevšiml, že plošně bez rozmyslu a analýz škrtá a podobné nesmysly, pokud napadá první místopředsedkyni vlády paní Schillerovou a označuje ji za Kalouska v sukni, tak to všechno jsou pro mne mediální výkřiky, které by se hodily spíš do předvolební kampaně než do úst budoucího člena týmu.  Vláda nemůže neustále řešit problémy způsobené ČSSD a jejich pocitem, že se musí vymezovat vůči koaličnímu partnerovi místo toho, aby postupovali jednotně a spolupracovali jako tým. Stačí už pravidelné konflikty mezi rozpočtově odpovědnou paní Schillerovou a paní Maláčovou, která chce svými požadavky nad rámec programového prohlášení vlády neúměrně a nehospodárně zatížit rozpočet a útočí na předem stanovený deficit. Dalšího takového člověka si ve vládě nedovedu představit. Proto vidím jediné řešení tohoto sporu, který trvá měsíce, že pan Šmarda jako kandidát na funkci ministra rezignuje a nebude o funkci usilovat. Je na ČSSD, jestli bude dál nesmyslně trvat na tomto kandidátovi, který se stal svým vystupováním nepřijatelný, nebo bude nominovat jiného přijatelnějšího kandidáta a tento trapný spor ukončí.  Koaliční smlouvu mezi našim hnutím a ČSSD si můžete přečíst na internetu. Odkaz vám dám za chvíli sem na Facebook.  A co že se píše v té koaliční smlouvě? Bod číslo 4. „Smluvní strany respektují ústavní právo předsedy vlády navrhovat prezidentu republiky jmenování a odvolání členů vlády. Pro každý takový krok musí předseda vlády hledat podporu příslušné koaliční strany. Předseda příslušné koaliční strany MŮŽE předsedovi vlády podat návrh na odvolání a jmenování člena vlády nominovaného za tuto stranu. Další postup o takovém návrhu podléhá dohodě předsedy vlády s předsedou příslušné koaliční strany s tím, že předseda vlády BY MĚL návrh předsedy příslušné koaliční strany respektovat.“  Takže, dámy a pánové, „MŮŽE“ a „BY MĚL“.  Nebudu tady do detailu rozvíjet, kdo jak porušil koaliční smlouvu, ale dovolil bych si upozornit ještě na bod C, kde je jasně napsáno, že spolupráce mezi koaličními stranami bude probíhat v senátu stejně jako v poslanecké sněmovně, což se bohužel neděje, protože senátní klub sociální demokracie byl proti vstupu ČSSD do vlády a na vládu neustále útočí.   Tak doufám, že tohle vyjádření bylo jasné  Dostávám se v délce hlášení na rekord, tak vám napíšu ještě poslední věc.  Určitě jste v médiích zaznamenali, že na Ministerstvo zahraničí zaútočili v červnu hackeři. Není to plošný problém, ale konkrétní problém jednoho ministerstva. Stalo se jim to v minulosti opakovaně, takže by se měl pan ministr zahraničních věcí kybernetické bezpečnosti svého úřadu víc věnovat. Důležitou roli má ale i Národní úřad pro kybernetickou a informační bezpečnost, který přesně takovéto věci má mít na starosti, má zjišťovat, co se stalo, rizika eliminovat a případně doporučit, jak tomu zabránit.   Vždyť za tímto účelem byl zřízený. A jak to tak vypadá, tak NÚKIB se situací sice zabývá, ale nikoho z vlády neinformoval. V médiích už běží informace, že za kyberútokem stojí Rusko, a NÚKIB to měl údajně potvrdit na pracovní úrovni, tedy neformálně, jednomu ze senátorů. Ano, čtete správně, jednomu ze senátorů. Nám ne, vládě ne.  Považuju za zcela nepřijatelné, aby vláda o takové situaci nebyla informovaná nebo se o takových informací dozvídala z médií. Samozřejmě bereme jakékoliv kyberútoky vážně, a proto jsem hned na pondělí ráno svolal předsednictvo Bezpečnostní rady státu, na kterém to budeme řešit. Pokud se potvrdí, že za útokem stojí Rusko, můžete si být jistí, že budeme jednoznačně reagovat.  Tak uf, skončím. Jak vidíte, měl jsem toho tentokrát trochu víc na srdci. Dovolená skončila, od pondělí plné nasazení. Mějte se."
8688A219B1B585C2B01AAD67743A9231,"Z hlášení. Koukněte na prezentaci ministra Adama Vojtěcha z konference Zdravotnictví 2020."
8a22df1f0e9f5b14700f8f0125ddb91a,"Adam Vojtěch, všechno dobré k Vašim 34. narozeninám a ještě jednou děkuju za všechno, co jste udělal pro naše zdravotnictví 🇨🇿"
8cfd14c646ab2a0fab96ba1f8b5ac02d,"Čau lidi, když někdo řekne, že děláme bordel v pivu, místo aby nás pochválil, tak mě to teda štve. Teď to napsal Blesk.  Jak víte. Úplně jsem žasnul, co z toho média udělala za bramboračku. Jediné, co je na tom fajn je, že se náš národ zase dokázal pobavit. To mě potěšilo 🤓  Když jsme zaváděli EET, prochodil jsem celej venkov, osobně se bavil se spoustou hospodských a před celým národem 28. 1. 2016 v pořadu Máte slovo u Míši Jílkové slíbil, že snížíme DPH na točené pivo z 21 na 10 procent.  A ten slib jsem SPLNIL.  Všichni ti hospodští, kteří nevařili a jen čepovali pivo, si mi stěžovali, že si kvůli EET musí kupovat pokladny a budou mít vícenáklady, tak jsme jim chtěli vylepšit hospodaření a EET kompenzovat. Protože víme, že nemůžou těžit z našeho snížení DPH na stravování z 21 na 15 procent a od 1. 5. 2020 dokonce na 10 procent. No tak vidíte, teď mají DPH na to, co je nejvíc živí, nižší o VÍC NEŽ POLOVINU.  Kdo prodává půllitr točeného piva za 35 korun, teď díky nám vydělá o 3,85 koruny víc. Aniž by pro to musel cokoli udělat. A ten, kdo točené pivo prodává třeba za 45 korun, vydělá dokonce o 4,95 koruny víc. A určitě znáte restaurace, kde je pivo podstatně dražší. Tyhle peníze jdou hospodskému rovnou do kapsy. Je jen na něm, jestli se o slevu podělí se svými zákazníky. Podle mě by to měly udělat hlavně restaurace, protože ty mají velkou výhodu ze snížení DPH na jídlo z 21 na 10 procent.  Naše opatření vstoupí v účinnost 1. 5. 2020 a vyzývám všechny štamgasty ať cenu piva ve své hospodě a hlavně restauraci hlídají. Mohla by klesnout, rozhodně ale není důvod, aby stoupala.  Za to, že jsme hospodským zvedli marži, jsme dostali velkou pochvalu od Asociace hotelů a restaurací. Co se ale objevilo na prvních třech stranách Blesku? Že akorát DĚLÁME BORDEL.  Fakt jo? Jen proto, že nějaký blb si udělal idiotskou teoretickou tabulku, kterou po něm nikdo nechtěl, dostala se do médií a tam ji začali vydávat za nějaký platný dokument?  Když jsem to viděl, měl jsem chuť řvát vzteky. My, že děláme bordel? My, kteří jsme za posledních 6 let snížili daně lidem, firmám, živnostníkům, pracujícím rodičům a důchodcům A TAKY HOSPODSKÝM o 130 miliard korun. Rozepíšu to v komentářích. A taky se tam můžete kouknout na vývoj snížené sazby DPH.  Zatímco před námi vlády 2006 až 2013 zvyšovaly DPH 6x a z toho taková ODS ji zvýšila 4x. V roce 2010 ještě k tomu zvýšila spotřební daň na pivo o 30 procent. Pro lidi prostě ODS neudělala nic. Schválně se podívejte do komentářů, jak daně zvyšovala.  My jsme úplně první vláda, která snížila DPH na točené pivo.  A k tomu jsme snížili daně na spoustu jiných věcí.  2015 jsme zavedli druhou sníženou sazbu místo 15 na 10 procent na knihy, léky, kojeneckou výživu a potraviny pro celiaky. 2016 jsme snížili z 21 na 15 procent stravovací služby. 2017 jsme snížili z 15 na 10 procent noviny a časopisy. 2019 jsme přesunuli hromadnou přepravu osob z 15 do 10 procent 2020 jsme přesunuli dodávky tepla z 15 do 10 procent 1. 5. 2020 jsme přesunuli do 10 procent stravovací služby, nealko, točené pivo v restauracích, vodné a stočné, kadeřnice a holiče, drobné opravy, eknihy, domácí péči…  Opakuju, žádnej bordel se nechystá. Vy, co chodíte na pivo nebo si ho kupujete domů, neřešíte nic. Nemusíte spekulovat jak a kdy si pivo dát, abyste ho neměli dražší. Neřeší to logicky ani hospodský, který není plátce DPH. Při snižování DPH na točené pivo jsme mysleli hlavně na malé hospůdky na vesnici odvádějící DPH, kde se nevaří a k pivu se nabízí jen hermelín nebo utopenec. A za to jsme dostali co?  Pěkně přes držku.  Prý se snížení netýká VEŠKERÉHO piva ve VŠECH provozovnách za VŠECH situací. Ano, netýká. Protože nemůže! Vsuvka, samozřejmě se to netýká těch hospod, které neplatí DPH, to je snad jasné, když jde o slevu na DPH  Ale k věci.  Tak zaprvé nevím, proč bychom měli snižovat DPH na pivo v regálech obchodních řetězců. Určitě by nezlevnilo.  Ani by nám to směrnice Evropské unie nedovolila. Čili tam zůstává 21 procent DPH. Jsme součástí Evropské unie a ta má nějaký Evropský soudní dvůr, který určuje, jak a na co můžeme s DPH hýbat. Podle jeho směrnice je jasně dané, že snížit DPH na alkohol můžeme jenom ve STRAVOVACÍCH SLUŽBÁCH. My jsme se rozhodli speciálně podpořit točené pivo. Směrnice taky definuje, co to stravovací služba znamená. Že má nějaké zázemí, obsluhu, hygienu. A taky, že stravování se odehrává uvnitř hospody a pivo “stravujete” jen když si ho necháte načepovat a vypijete u stolu.  Evropská legislativa. Co dodat.  Už je snad z toho jasné, že odnesené pivo z hospody nebo pivo načepované na stánku není stravování. Proto, když si pivo koupíte v láhvi v hospodě, necháte načepovat do žejdlíku a odnesete, nebo si ho dáte na stánku, tak hospodský nebo stánkař odvádí 21 procent DPH jako vždycky. Když si ale sednete a normálně pivko vypijete, jak to samozřejmě dělá drtivá většina občanů, aby u piva mluvili o všem, zaplatí hospodský jen 10 procent.  10 procent DPH zaplatí, i když to pivo, které u něj pijete, je nealkoholické. Prostě v tu chvíli je součást stravování stejně jako alkoholické pivo, limonáda, jídlo. Protože je ale nealko pivo podle Evropské unie definované jako potravina, stejně jako všechny ostatní nealkoholické nápoje, pečivo, maso, zelenina, tak se na něj při prodeji na stánku nebo v regálech obchoďáků vztahuje DPH 15 procent. Prostě si dáte na fesťáku párek v rohlíku, pivo a zmrzlinu a z toho všeho odvádí stánkař těch stejných 15 procent. Jednoduché jako facka.  To je všechno, přátelé. Za tohle jsme si vysloužili nadávky a posměch. Za to, že jsme našli DALŠÍ CESTIČKU, jak podpořit všechny hospodské a restaurace, a hlavně ty na vesnicích. Zákazník nic řešit nemusí a hospodský hned ví, jestli má dát 21 nebo 10 procent. Každý, kdo je schopný spočítat, kolik mělo osazenstvo kolem stolu piv, dokáže i tohle. Prosím neurážejme inteligenci našich hospodských.  A tiskovku Asociace hotelů a restaurací, kde nás za snižování DPH chválí, si přečtěte v komentářích.  Tak snad k pivu všechno, teď ale pojďme na naši armádu.  Asi jste si všimli, že Armáda České republiky od začátku roku neustále vysvětluje nákupy nějakých mobilních radarů a rušiček. Jasně. Mluvím o tom neustále. Naší armádě se za posledních 30 let nepodařilo přezbrojit a zbavit se zastaralé ruské techniky. Už když naši vojáci viděli, co se dělo na Ukrajině v konfliktu se vzbouřenci podporovanými Ruskem, tak pochopili, že by ani oni nebyli schopni se bránit moderním válečným hrozbám, jako jsou drony, rakety, elektronické útoky. Říká se tomu cyber, čte se to „sajbr.“ A mluvil o tom i pan prezident.  Takže to fakt nejsou nějaké předražené hračky, které si vojáci kupují pro sebe. Vůbec ne. Jsou to životně důležité moderní systémy, nutné kvůli zajištění obrany před tím, co nám reálně hrozí. Proti hrozbám v kybernetickém prostoru ohrožujícím třeba nemocnice, elektrárny, přehrady nebo samozřejmě riziko zneužití dronů.  Dron je bezpilotní letoun, který sám nese rakety. Vlastně taková malá stíhačka, která je samozřejmě levnější, takže si ji můžou dovolit pořídit teroristé a státy, které na klasickou letku stíhaček nemají peníze.  No, ale moderní armádní systém, který naše armáda pořizuje, toho bude umět ještě mnohem víc než obranu před drony. Zvládne nás ochránit i před terorismem nebo nelegální migrací. Jasně, ilegální migranti nebo pašeráci se všichni domlouvají moderními mobily.  Pasivní radary i mobilní rušičky dokážou monitorovat i migranty, kteří používají vysílačky nebo mobilní telefony. Prostě zvýší schopnosti naší armády a všem lidem u nás doma zajistí vyšší bezpečnost.  Pasivní systémy i mobilní rušičky jsou navíc top produkty českého zbrojního průmyslu. Začali to před 50 lety, pokračovalo Tamarou a po celém světě je teď za absolutní špičku považovaná Věra NG. A právě dva nejmodernější komplety postavené na Věře vojákům kupujeme. A je to opravdu úplně jiný systém, než který před lety pořídilo NATO. My kupujeme vysoce mobilní bojové komplety elektronického boje, které lze použít k efektivní obraně naší země.  A teď k té chybě v ceně toho pasivního radaru a rušičky. Samozřejmě jsem řval celý týden, když jsem četl, co píšou v médiích a ptal jsem se, co to tam má ministr Metnar za pitomce, když jsou schopni dát pro info vládě neaktuální cenu a o té správné se neobtěžují vládu informovat a dozvídám se ji z médií?  Celá chyba je prostě v tom, že obrana u pasivních radarů špatně informovala o ceně. Ministerstvo obrany vycházelo totiž z 5 let starého průzkumu trhu, kdy odhad vyšel na 780 milionů. Poptávala tehdy systém, který nebyl ani vybavený opancéřovanými auty použitelnými v bojových situacích, ani novými technologiemi.  V únoru 2019 v souladu s vládními pravidly předložil ministr Lubomír Metnar nesprávnou informaci o této zakázce na vládu, v dubnu se začalo jednat s výrobcem a ukázalo se, že to, co armáda požaduje a fakt potřebuje, stojí o hodně víc. O 1,5 miliardy. To stejné s mobilními rušičkami, které byly odhadované před 5 lety na 960 milionů a realita je 1,45 miliardy. Vlastně je to ještě horší případ, protože rušičky vyrábí naše státní firma a tam měli vědět skutečnou cenu. Stačilo si to u ní jen ověřit!  Okamžitě, jak to ministr zjistil, ještě předtím, než si toho všimla média, vyhodil z Ministerstva obrany ředitele odboru sekce vyzbrojování, který za to byl zodpovědný a změnil celý systém přípravy nákupů, tak aby se podobné chyby neopakovaly.  No, jenže pak uzavřel smlouvu a cena zakázky byla vyšší než ta, která šla v únoru na vládu a začala mela. Všichni začali armádu kritizovat. Pan ministr to bohužel mediálně vůbec nezvládl. Chybou tohoto nákupu totiž není prodražení, ale hloupý úředník, který nepřemýšlel a pan ministr si to nepohlídal. Fakt nevím, na co tam má náměstka pro vyzbrojování.  Ceny na trhu se logicky mění a mění se i specifikace techniky ze strany armády a výsledná cena pak logicky nemůže odpovídat odhadům, které jsou někdy i 5 let staré. Považuji za absurdní, že vláda dostane nesprávnou informaci o ceně a skutečnou cenu se dozvím z médií.  No a ty mobilní rušičky bude pro armádu vyrábět náš vlastní Vojenský výzkumný ústav v Brně, což je státní podnik. Je super, že takové firmy máme. Potřebujeme je, protože v případě krize se samozřejmě musíme spolehnout v první řadě na domácí průmysl.  Abych se ale nezasekl na tom, co mě tenhle týden naštvalo, rovnou vám napíšu o Národní sportovní agentuře. Tenhle týden jsme ji oficiálně spustili. Milan Hnilička představil i Národní radu pro sport, kterou ze zákona navrhuje jako svůj poradní orgán. Bude mu pomáhat, aby peníze na sport skutečně pomáhaly v jeho rozvoji, a přitom malé kluby nebyly zatěžované zbytečnou byrokracií. Chce co nejvíc postů obsadit zkušenými sportovci a odborníky na sport, a co nejmíň politiky.   Milana Hniličku všichni znáte z hokejového nároďáku. A radí mu takové legendy jako Jarda Jágr, Pavel Nedvěd, Barbora Špotáková, Radek Štěpánek, Jan Železný.  A pohlídají, aby peníze, které do sportu lijeme, byly investované tak, jak to naši sportovci, a hlavně naše děti, potřebují. Letos dáváme na sport 7,2 miliardy. Což je brutální rozdíl, když to srovnáte třeba s rokem 2014, kdy byly výdaje na sport 2,9 miliardy. Sport byla moje priorita od momentu, co jsem se stal ministrem financí, celý život aktivně sportuju a vedu k tomu i své děti. Konečně budou rozvoj sportu v České republice určovat lidi, kteří mají sport v srdci a dosáhli těch nejlepších výsledků, ne úředníci. A myslím, že ten rozdíl byl vidět už na první tiskovce tenhle týden.  Představili jsme program Kabina, chceme zlepšit sportovní zázemí ve všech obcích do 3000 obyvatel. Tam jsou kořeny českého sportu, protože těch vesnic, kde žije míň než 3000 lidí, je 5800 z celkem 6300 obcí, které v Česku máme. Pro každou jsme vyčlenili půl milionu korun, kterou můžou místní kluby použít na rekonstrukci svých kabin, to znamená převlékáren, záchodů, sprch. Moc dobře víme, že většina z nich je v katastrofálním stavu a není se co divit, protože průměrný věk sportovišť v Česku je 48 let!  Jsem rád, že první velká sportovní investice jde právě do venkova, na který se dlouhá léta kašlalo. Jde tady v prvé řadě o děti. Taky věřím, že až se Národní sportovní agentura zajede, nebude už docházet k takovým průšvihům, jako k tomu, o kterém jsem vám psal minulý týden. Kvůli byrokracii na ministerstvu školství nedostalo 330 klubů dotaci. Přišly celkem o 80 milionů korun a já to neustále řešil s ministrem školství Robertem Plagou a Milanem Hniličkou.  Zástupce klubů jsem pozval na vládu a znovu důrazně zopakoval, že není možné, aby kvůli byrokracii přicházely kluby o dotace. Robert Plaga teď situaci klubů jednotlivě řeší a pokusí se pro ně peníze dodatečně zajistit, pokud to umožňuje zákon. Ale když to v roce 2019 mohl řešit a dohlížet, jak jeho úředníci komunikují se sportovci, tak nějak zapomněl… Taky slíbil, že kluby, které zažádaly o dotaci na tento rok, ji budou mít na účtu ve zrychleném termínu, a to do konce tohoto měsíce a taky musí zjednodušit žádosti a papírování.  O peníze bojujeme i na evropské úrovni. V Bruselu jsme jednali o evropském rozpočtu 2021-2027. Ještě předtím jsem ale byl v Bratislavě, kde jsem strávil pár hodin s Peterem Pellegrinim. Potřeboval jsem s ním probrat výsledek jeho jednání v Bruselu. V úterý jednal s prezidentem Evropské rady Charlesem Michelem, což já měl ten den před sebou. Kromě toho jsme si dali i veřejnou debatu o tom, jak se za posledních 30 let daří nám i Slovensku. My, Slovensko i všechny členské státy budeme platit do rozpočtu EU víc, protože odešla Británie, která každý rok dávala do rozpočtu skoro 17 miliard euro, to je přes 400 miliard korun, a to měla z příspěvku vyjednanou velkou slevu, 5 miliard euro, co vyjednala ještě Margaret Thatcherová, tak zvaný rabat. Podobně to mají i Německo, Nizozemí, Dánsko, Švédsko a Rakousko. Bohaté státy se brání a snaží se svůj příspěvek do EU co nejvíce zmenšit. V rabatech chtějí pokračovat i po vystoupení Británie a 14,5 miliardy euro na 7 let pak musí doplatit ostatní státy, které slevu nemají. To zásadně odmítáme, je to velmi nefér. Rozpočet chtějí celkově menší, ale peníze na programy, ze kterých čerpají hlavně bohaté státy, větší a ušetřit chtějí na programech pro státy, které potřebují investovat do chybějící infrastruktury.  V rozhovorech o rozpočtu jsem pak pokračoval i v Bruselu. Nejdřív jsem se potkal s prezidentkou Komise, Ursulou von der Leyenovou, dala mi termín na poslední chvíli a byla jako vždy velice příjemná. Řešili jsme, jak co nejdřív dosáhnout dohody o rozpočtu na roky 2021-2027. Spolupráce a komunikace nové Komise se s tou minulou vůbec nedá srovnat. Paní předsedkyni jsem informoval o naší pozici k rozpočtu. Jsou zde velká očekávání, že na mimořádné Evropské radě 20. února dospějeme k dohodě. Myslím si, že to bude velice těžké. A že to není reálné. S původním návrhem Komise z června 2018 vůbec nesouhlasím, s námi ani s dalšími státy totiž dopředu nikdo nemluvil. Nový návrh rozpočtu na mimořádnou Evropskou radu připraví předseda Evropské rady Charles Michel, a proto si nás také pozval. Před summitem se potkává se všemi premiéry a podrobně s nimi debatuje o tom, jak by jeho návrh měl vypadat, aby ladil s prioritami většiny z nich. I panu Michelovi jsem vysvětloval naši pozici a byl jsem perfektně vybavený čísly. Ještě předtím jsem mu poslal dopis, který si můžete přečíst v komentářích.  Pro nás je hlavní koheze, to znamená investice. V návrhu je pokles až o 150 miliard korun. To pro nás není akceptovatelné. A nejsme sami. Psal jsem Vám už minulý týden, že kohezních států je 17, sešli jsme se v listopadu v Praze a minulý týden znovu v Portugalsku a shodli jsme se na deklaraci s jasným vzkazem. Peníze na kohezi chceme zachovat, protože jinak se nikdy nedotáhneme na úroveň nejvyspělejších států. Není to výhoda jen pro nás, protože z lepší infrastruktury mají prospěch i investoři, pro které je díky vnitřnímu trhu u nás podnikání mnohem snadnější a vydělávají zde spoustu peněz. I díky tomu jsou státy, odkud investoři pocházejí, a kam se pak se svým ziskem zase vracejí, bohatší. Takže je správné, aby se tyto státy podílely na budování naší infrastruktury.  Celkově ale návrh bere kohezním zemím 37 miliard euro a k tomu ještě všem 58 miliard euro ze zemědělské politiky, to je dohromady 95 miliard euro. Zároveň by chtěli posílit programy, ze kterých čerpají hlavně nejbohatší státy, o 150 miliard euro. Navíc návrh rozpočtu v kohezi upřednostňuje země, které mají vysokou nezaměstnanost a nízký růst HDP. My, kteří máme nejnižší nezaměstnanost a relativně vysoký růst, se v tomhle směru daří, máme mít míň. Takže okolo rozpočtu ještě bude boj. Já nemám problém s menším odvodem do rozpočtu, pokud na tom budou některé státy trvat, panu Michelovi jsem velmi konkrétně řekl, kde všude by se dalo ušetřit, ale mám velký problém s tím, že se snaží z rozpočtu vzít peníze, které můžou být použity na kohezi, na investice.  Když jsme u té Evropské komise, možná jste zaznamenali, že Ministerstvo zemědělství se rozhodlo a předložilo vládě ke schválení, že Česká republika zažaluje Evropskou komisi kvůli zastavení některých dotací zemědělským podnikům z mé bývalé firmy. Státní zemědělský intervenční fond už v Bruselu na jednání uspěl a celá ta blamáž, kterou tu šířili novináři, se nepotvrdila, a aktuálně má být sporný jen jeden projekt za 1,6 milionu Kč. Žádné stovky milionů, jak strašili. Platí, co jsem říkal stokrát. Nic se kvůli mně nebo mé bývalé firmě vracet nebude.  Rád bych vám k tomu napsal něco víc, ale vlastně nemám co, protože jsem šel během jednání za dveře. Jako prevence. Nechci totiž vyvolávat jakékoliv pochyby, že něco ovlivňuji. Já za dveře totiž chodím vždycky, když se projednává něco, co souvisí s dotacemi do zemědělství.  A pravidla jsem ctil vždycky, už jako ministr financí. Projednávání jsem se tak zdržel už celkem 20krát během 12 jednání. A i když to dělám fakt nerad, do komentářů dávám odkaz na článek antibabišovského Deníku N. Popsali to celkem dobře.   Mimochodem, to, že se Česko pře s Bruselem kvůli dotacím do zemědělství není nějaká mimořádná událost. V minulosti náš stát podal už 6 žalob a soud nám zatím dal vždycky zapravdu.  Během čeho jsem na vládě samozřejmě nemohl chybět, byla zpráva o plnění našeho programového prohlášení, jak se jednotlivým ministrům daří naplnit těch 653 úkolů, ke kterým jsme se před voliči dohromady zavázali. Mimochodem Sobotkova vláda jich měla jen 111. Nejlepší výsledky má Ministerstvo financí, kterému se podařilo splnit 70 procent, za ním Ministerstvo životního prostředí, které je na 55 procentech a Ministerstvo spravedlnosti s 50 procenty. Celkem je teď splněných 40 procent úkolů, což je o 12 procent víc, než když jsme hodnotili v červenci 2019. Musíme každopádně zabrat.  Na vládě jsme taky schválili program strategických investic do nemocnic. Kdo mě čtete, tak víte, že náš Národní investiční plán obsahuje 73 miliard investic do zdravotnictví. Do roku 2027 zmodernizujeme a postavíme nové kapacity v 7 páteřních nemocnicích za 12,25 miliardy. První 2 investice už jsme schválili. IKEM a chirurgické obory ve FN Plzeň. Dál přijdou na řadu například porodnice ve fakultní nemocnici v Brně, o které se mluví 20 let a další investice v Olomouci, Hradci Králové, Všeobecné fakultní nemocnici v Praze a Thomayerově nemocnici Praha.  Tenhle týden jsem měl taky další výjezd. Tentokrát do Zlínského kraje. Od 7:30 ráno jsem debatoval s podnikateli z Valašského meziříčí. Samozřejmě se ptali na nedostatek pracovníků, na investice do dopravní infrastruktury. Město připravuje stavbu obchvatu. Dál jsme se bavili o Národním investičním plánu a odpadovém hospodářství. Potom jsem přejel do Loukova, kde je areál Čepra. V září 2018 tady vyhořel sklad, nikdo sice nebyl zraněný, bohužel škoda dosáhla 100 milionů korun. Za 10 měsíců tady ale postavili nejmodernější zařízení v Evropě za 300 milionů korun. Za den dokáže naplnit 188 cisteren. Připravili pro nás i zkoušku hasicího zařízení, během které jsme trochu zmokli 😂 Čepro má výborný management. Z firmy jsme dostali za poslední roky 5 miliard dividend a ještě dostaneme 1,2, takže 6,2 miliardy do rozpočtu! I státní firmy můžou dobře fungovat.  Dál jsem se podíval do Bořenovic, kde jsme debatovali se starosty menších obcí Zlínského a Olomouckého kraje. Mají tu skvělého starostu Jakuba Bednárka, který je ve funkci už 13 let, ale pořád je to mladej chlap, protože nastoupil, když mu bylo teprve 21 let. Viděl jsem fotky, jak to v Bořenovicích vypadalo tehdy a musím říct, že pan starosta to tam změnil k nepoznání. Opravil obecní budovy, vybudoval infrastrukturu. Rozumí evropským fondům. V Bořenovicích využili 25 dotačních programů a proinvestovali přes 60 milionů korun a učí to i ostatní obce. Bavili jsme se o novele zákona o odpadech, o novele stavebního zákona, Národním investičním plánu, o malých obecních prodejnách nebo bytové výstavbě.  No a samozřejmě jsem se jel podívat na hokejový stadion Luďka Čajky ve Zlíně. Už minulý týden jsem vám psal o tom, že náš Národní investiční plán počítá s tím, že velké hokejové stadiony přestavíme na moderní multifunkční haly. I tady ve Zlíně, stejně jako v Kladně nebo Litvínově, je stadion ve špatném stavu. Vždycky mě překvapí, jak vypadá prostředí, ve kterém trénují a zápasí naše extraligové týmy. Zastaralé, nevyhovující. Město chce stadion modernizovat za 524 milionů, aby byl vhodný nejen na sport, ale i kulturu.  Mladý zlínský primátor Jiří Korec mi říkal, že do konce volebního období splatí veškeré úvěry, které město má z minulosti a bude moct dál investovat. Nejen do stadionu, ale třeba i do opravy Velkého kina. Bylo ve své době největší v Evropě a teď je taky v havarijním stavu. Přitom to je unikátní kulturní památka a koná se tu každoročně Mezinárodní festival filmů pro děti a mládež. No a postavil ji ve třicátých letech minulého století kdo? No jasně, firma Baťa.  A na zrekonstruovaný Památník Tomáše Bati jsem se šel ve Zlíně taky podívat. Určitě jste viděli fotky a video, které jsem vám k tomu dával. Krásné, čisté, monumentální. Pár lidí si udělalo před Památníkem demonstraci, asi jim vůbec nedošlo, že Památník se opravil hlavně díky mně a tehdejšímu ministrovi kultury Danielu Hermanovi. Schválně se podívejte do komentářů, v jakém byla budova stavu, když jsem slíbil před 5 lety pomoc.  Jako ministr financí jsem našel 32 milionů na rekonstrukci. Celkem se to vyšplhalo na 50 milionů. Bez státu by se to neopravilo a památník by dál chátral. 30 let s tím nebyl nikdo schopný nic udělat. I tak tam pár lidí venku křičelo něco o tom, že Baťu si nekoupím. Úplně nesmyslné výkřiky.  Jo a když jsme u toho Bati, v Památníku jsem dostal super tašku s jeho nejklasičtějšími výroky:  CHTĚJ – BUDE! DNES, NE ZÍTRA! KDO SI DŮVĚŘUJE, UMÍ ŽÍT BUĎ PRVNÍM! I NEJLEPŠÍ JDE ZLEPŠIT PRÁCE DĚLÁ MUŽE ŠETŘI SLOVY!  Fotku dávám do komentářů. Měl jsem mít tu poslední radu na paměti během interpelací ve sněmovně, kdy jsem mluvil na téma školky. Každý ví, že bohužel neumím mluvit jako prezident Zeman 🤓 tak si z toho dělaly sítě oprávněně srandu. Tak tady máte to hlavní, co jsem chtěl říct:  Do školek pumpujeme peníze jako nikdo před námi. Od roku 2014 celkem 7,3 miliardy z evropských peněz i státního rozpočtu. Projekty, které žádaly peníze z evropských rozpočtů, jsou pokryté všechny, ze státního rozpočtu a programů Ministerstva pro místní rozvoj je ještě potřeba 0,5 miliardy, protože malé obce mají kombinované projekty mateřských škol, prvního stupně základních škol a knihoven. Tyhle peníze se budeme snažit taky najít.   Sice mluvit neumím, ale zas když kouknete na ty výsledky a vlastně na každé moje hlášení, tak vidíte, že se snažím držet aspoň toho: „Práce dělá muže.“ A jak víte, já makám stále.  O stavebním zákonu vám v poslední době píšu každé hlášení, tak zkusím co nejstručněji. Ve středu se poprvé sešla poslanecká pracovní skupina ke stavebnímu zákonu. Její úkol je, aby zákon prošel v Parlamentu, pokud možno hladce a začal co nejdříve platit. Klíčová je digitalizace stavebního řízení, na které Klára Dostálová sehnala z evropských fondů přes 4 miliardy korun. Ministryně se taky sešla se Svazem měst a obcí a potvrdila starostům, že na obcích zůstanou stavební úřady zachované. Jejich konkrétní podobu řeší Ministerstvo vnitra. Na úrovni krajů budou fungovat státní stavební správy, kam se budou integrovat dotčené orgány. Postavení obcí bude posílené taky v územním plánování.  Pěknej vítr dělá Karel Havlíček na Ministerstvu dopravy. Měl jasné zadání ho uchopit pevněji než jeho předchůdce a taky že jo. Připravil novou organizační strukturu, nastavil nový systém kontroly a začal s auditem důležitých zakázek. Hned za první týden zrušil tři tendry celkem za 3,5 miliardy. Samozřejmě mezi nimi byl i eshop na dálniční známky, o kterém jsem vám toho už spoustu napsal a jednu věc chci ještě dodat…  ŠMÍROVÁNÍ ŘIDIČŮ!  Tuhle kachnu šířila některá média za aktivní podpory několika opozičních politiků. Prý kamery, instalované kvůli kontrole zaplacení známky, budou šmírovat řidiče. Sešel se kvůli tomu i bezpečnostní výbor sněmovny, kde šéf BIS a ministr dopravy Havlíček ve vyhrazeném režimu mohli konečně odkrýt karty a všechno vysvětlit. Výsledek? Všichni poslanci výboru, opakuji všichni, tedy i opoziční jednohlasně rozhodli, že k žádnému šmírování ani náznakem nemělo dojít. Jediný cíl bylo rozpoznat značku a porovnat, jestli má řidič zaplaceno a s tím byl spojený i požadavek chránit vozy bezpečnostních služeb. Oceňuji, že se Výbor dokázal oprostit od politiky a zachoval se velmi zodpovědně, a to ve prospěch bezpečnosti občanů, firem a úřadů.  Pojďme zpátky tendrům, které Karel Havlíček stopnul. Další z nich je supervize mýtného systému, který měla získat firma CGI za 200 milionů. Místo ní to bude dělat státní organizace pod Ministerstvem dopravy Cendis a tím se ušetří desítky milionů ročně. Navíc Cendis může využít technologie, které bude instalovat v rámci dálničních známek právě i pro audit mýtného systému.  Třetí ukončená zakázka je tendr Českých drah na evropský vlakový zabezpečovací systém ETCS. Jeho další část byla už vysoutěžená. Ale cena 2,3 miliardy byla výrazně vyšší, než se původně předpokládalo, na což upozornilo i vedení a dozorčí rada Českých drah, a taky byl v tendru jen jeden účastník, takže se Karel Havlíček rozhodl zakázku ukončit. Bude čas na to ji připravit líp a ušetřit daňovým poplatníkům peníze.  Ministr taky hned začal vyjednávat o dálnicích, obchvatech, železnicích. Potkal se s polským ministrem dopravy a připravuje zkrácení termínu propojení naší D11 a polské S3, dojednal časové detaily nového železničního spojení Praha-Wroclaw, v Berlíně navštívil německého ministra dopravy, se kterým dojednal modernizaci železnice Plzeň-Mnichov, časové termíny silnice Praha – Karlovy Vary - Bayreuth a odstranění bariér splavnosti Labe. A s oběma ministry projednal i budování vysokorychlostní železnice, která bude křižovat střední Evropu a bude spojovat Dráždany, Prahu, Brno, Ostravu, Varšavu, Bratislavu a Budapešť. A ještě stihl v Berlíně jednat s ministrem hospodářství o energetice a ochraně průmyslu ve vztahu k ekologickým opatřením EU. Takže tady máte takový malý výtah z toho, co Karel Havlíček dělá. Doufám, že si to přečetli všichni, kteří říkali, že jako dvojitý ministr nebude stíhat.  Vlastně ne, to ještě není všechno k panu Havlíčkovi. Potkal jsem se s ním a šéfem Českých drah Václavem Nebeským a zástupci 11 odborových svazů na železnici. Jsou to lidi, kteří jsou s dráhami spojení celý život, prostě srdcaři. Ale nelíbí se jim způsob regionalizace železnic a chtějí taky, aby jim v některých krajích neskončily režijky. Během schůzky se domluvili i na konkrétních krocích pro zvýšení bezpečnosti na železnici. Karel Havlíček se s odboráři bude pravidelně potkávat a vzal je do svého širšího poradního týmu.  Když už jsem vám psal o zakázkách na Ministerstvu dopravy, šetří i kolegové na Ministerstvu zdravotnictví. Podařilo se jim udělat soutěž na provoz letecké záchranné služby takovým způsobem, že od příštího roku bude o miliardu levnější.  KORONAVIRUS. Nejnovější info. Vyšetřených už u nás bylo 62 lidí. Stále negativní výsledky. Nakažená není ani pětice Čechů, které jsme evakuovali z Wu-chanu. I tak ale zůstávají v karanténě v pražské Nemocnici Na Bulovce. Nakažený byl ale jeden Belgičan, který letěl s nimi, takže zdravotníci ke všem, kdo v letadle byli, od začátku přistupovali jako k potenciálně nemocným. Proto testy a karanténa, dokud nebudeme mít absolutní jistotu.  Vláda v pondělí podpořila návrh ministra Vojtěcha na zákaz všech přímých letů z Číny na všechna mezinárodní letiště v Česku. Zákaz platí ode dneška na dobu neurčitou. Číně jsme schválili pomoc 5 milionů korun na nákup zdravotnického materiálu a dalších 5 milionů darujeme Světové zdravotnické organizaci na boj s koronavirem v Číně. Ale možná bychom nakonec mohli za těch deset milionů koupit české zdravotnické potřeby.  Měl bych pomalu končit. Chci vám ale ještě napsat o posledním rozloučení s Jaroslavem Kuberou. Poklonil jsem se mu v jeho rodných Teplicích a potom jel na pietní akt do pražského Rudolfina, kde zahrála Severočeská filharmonie Teplice. Její šéfdirigent Charles Olivieri-Munroe, původem z Itálie, v projevu vzpomínal, jak několikrát s Jaroslavem Kuberou večeřeli u něj doma a jak se tehdejší primátor Teplic od něj učil dirigovat. Když jsem to poslouchal, znovu jsem si uvědomil, že odešla nesmírně lidská, přátelská osobnost, která byla vždy v dobré náladě.  Posledních pár věcí. Byl za mnou ukrajinský ministr zahraničí Vadym Prystajko, viděli jsme se v listopadu při mé návštěvě Ukrajiny. Znovu jsem mu zopakoval pozvání pro prezidenta Volodymyra Zelenského a premiéra Oleksije Hončaruka. Nejlepší by bylo spojit takovou návštěvu s V4. Mezi našimi zeměmi je úžasný ekonomický potenciál.  O předražené zakázce na IT na MPSV jste určitě četli. Tak taková kuriozita. V úterý jsem koukal na Události, kde se v živém vstupu ptali Karla Havlíčka, jak jsem přišel na to, že je na MPSV předražená zakázka o miliardu. Úplně ho grilovali. Jak to můžu vědět, když to tak jistě tvrdím. Super otázka. No, jak jsem to asi mohl vědět? Fakt záhada. Vydala to ČT24. Někdy je fajn číst zprávy. Vydal to i Blesk a Novinky, takže to věděl, řekl bych úplně každý v zemi. Byla to totiž zpráva ČTK, kterou převzala všechna média.   Jak už víte, my prodražené IT zakázky úředníků rušíme.  Končím. Mějte se fajn"
962be3e919e40e97dca6fbf0420128e6,"S Adamem Vojtěchem a Jiřím Čunkem 🤓"
9b141c11aa6dcf81db8c7fa96dd78985,"S Adam Vojtěch a řediteli nemocnic 🙂"
a1ed3aa54fcdc2f051b612c40de6ade4,"Vir ve světě neutichá, my chceme být připraveni i na případnou druhou vlnu a děláme pro to maximum. Základem je co nejvíc testovat. Proto jsme s ministrem Vojtěchem a epidemiologem Prymulou zajeli do Vestce u Prahy a s mladými a kreativními vědci tam strávili skoro hodinu. Nadchli nás. Stejně jako jejich firma Diana Biotechnologies. Shodli jsme se, že by si stát měl pořídit jejich skvělý přístroj. Vyvinuli totiž řešení pro testování na přítomnost viru covid-19. Se spoustou výhod. Vyšší citlivost. Nižší náklady. Automatizace umožní denně až 1000 vzorků. To potřebujeme. Nejdřív teda ten jejich přístroj vyzkoušíme v praxi a pak ho můžeme koupit. Klidně do všech krajů. Koukněte na video, fakt zajímavá návštěva."
A5CA146BAC2B9E31C51A5DB328EBC777,"Ahoj lidi, tak jsem zase tady 🤓 Jak určitě víte, v úterý jsem donesl na Hrad jména ministrů naší nové menšinové vlády. Nazvali jsme ji Vláda pro lepší Česko. Jak jsem vám psal už před týdnem, schválně jsem je držel v tajnosti, aby na ně nezačali hned útočit novináři. I sám pan prezident mě požádal, abych je nezveřejňoval, protože s nimi chtěl nejdřív konzultovat jejich budoucí práci. No a už v úterý byl celý seznam na internetu 😂 Novináři ho uhodli. Tak snad si můžu dovolit je říct i vám.  Čili. Do vlády jdou čtyři ženy a deset mužů. Vážím si, že do toho se mnou jdou i v situaci, kdy tu vládu možná nikdo nepodpoří. Některé znáte, protože už byli úspěšnými ministry minulé vlády. Tady máte ode mě komplet seznam:  Ministerstvo životního prostředí – Richard Brabec Ministerstvo spravedlnosti – Robert Pelikán Ministerstvo zahraničních věcí – Martin Stropnický Ministerstvo obrany – Karla Šlechtová Ministerstvo dopravy – Dan Ťok Ministerstvo pro místní rozvoj – Klára Dostálová Ministerstvo financí – Alena Schillerová Ministerstvo zdravotnictví – Adam Vojtěch Ministerstvo průmyslu a obchodu – Tomáš Hüner Ministerstvo vnitra – Lubomír Metnar Ministerstvo zemědělství – Jiří Milek Ministerstvo práce a sociálních věcí – Jaroslava Němcová Ministerstvo školství, mládeže a tělovýchovy – Robert Plaga Ministerstvo kultury – Ilja Šmíd  Nerozhodoval jsem o nich sám, jak mi podsouvají komentátoři. Vůbec. Všechny jsem fakt pečlivě, týdny, konzultoval s našimi ministry, s vedením hnutí i s našimi poslanci. Měl jsem spoustu schůzek, vícero kandidátů to odmítlo. Chtěl jsem si být opravdu jistý, že jsem vybral dobré lidi. Třeba ministra zemědělství Jiřího Mileka mi doporučila Agrární komora a různí experti. I když je úspěšný podnikatel, zbaví se své firmy, aby mohl pracovat pro stát. Jeho hlavní cíl bude bojovat za naše zemědělce v Evropské unii, hlavně proti zastropování, udělat dlouhodobou koncepci z hlediska potravinové soběstačnosti, protože musíme uživit náš národ.  Taky mám jeden speciální vzkaz pro všechny novináře, komentátory a politology, kteří komentují sestavování vlády: fakt bych vás moc poprosil, přestaňte už říkat, že jsme levicové hnutí. Není to pravda.  My jsme hnutí pro všechny občany České republiky. Chceme navyšovat důchody a platy – a to je levicové. Ale zároveň chceme snižovat daně, snížit DPH na potraviny, fungovat s péčí řádného hospodáře a bojovat proti byrokracii státu. A to je zase pravicové. Nejsme ani levičáci, ani pravičáci, jsme tady zkrátka pro všechny občany. Pro lidi. Chápu, že to nemůžete a nechcete pochopit. Ale jak vidíte, není to ani levicový, ani pravicový program, je to program, který tahle země prostě potřebuje. Není populistický, je pragmatický. Jako ministr financí jsem tvrdě došlápl na daňové úniky a díky tomu je teď naše kasa v tak dobrém stavu, že můžeme investovat zpátky do lidí a navyšovat důchody a platy.  Nás totiž hlavně zajímá, co říkají lidi. Na našem webu Chceme lepší Česko jsme udělali průzkum a ptali jsme se všech, jaké by měly být priority vlády. Od 14. do 30. listopadu jsme dostali 160 270 odpovědí! Myslím, že tak masivní průzkum v téhle zemi ještě nikdo nikdy nedělal. Ptali jsme se lidí, jaké by měly být priority vlády. Protože my s nimi pořád mluvíme.  A teď to hlavní. Ve středu mě pan prezident jmenuje premiérem a o týden později pak jmenuje i vládu. Vládu pro lepší Česko. Jak určitě víte, vláda musí podle Ústavy do 30 dnů požádat o důvěru Poslaneckou sněmovnu. Povede se to? Jasně, že se o to pokusím a udělám všechno, co je v mých silách.  Jsem rád, že pan prezident jmenuje vládu už 13. prosince, abych mohl 14. prosince vystoupit na Evropské radě, kde chci říct zásadní věc. Podle mě reforma Evropské unie rovná se reforma evropské migrační politiky. Migraci musíme zastavit, a řešit mimo Evropu. Podle dat Europolu z tohoto roku vydělala převaděčská mafie 5,7 miliardy euro. Právě ona je náš největší nepřítel.  Makám, jak nejlíp umím, a všechny vás moc zdravím a přeju krásnou neděli."
a5d06655f54eaccf32c1b52c6bb16b48,"V souvislosti s koronavirem není důvod k panice, uklidňuje ministr zdravotnictví Vojtěch. Situaci by ale podle něj změnil první nakažený nebo varování světových zdravotníků. Celý rozhovor &gt;&gt; https://t.co/iv6smlZoN4 https://t.co/5Rdaz6eFmC"
af9f8dfc2d583f6f184e91ad339c5916,"Další nákup ministerstva zdravotnictví budí pochybnosti. Nakoupilo ochranné pomůcky od předlužené firmy, a to za třikrát vyšší cenu. Ministr Vojtěch nákup brání.   https://t.co/H32PHVf9u0"
b257721b784e8e1170eb3f1460434722,"Moc děkuju Adam Vojtěch za práci, kterou na zdravotnictví vykonal. Je to slušný, poctivý a velmi pracovitý člověk. Jsem přesvědčen, že kdyby veškerou svou energii nemusel vydat na boj koronavirem, jednou by se na něj vzpomínalo jako na nejlepšího ministra zdravotnictví.  Udělal na ministerstvu víc práce než většina jeho předchůdců. A boj s první vlnou viru zvládnul neuvěřitelně. Chápu, že už toho na něj muselo být moc, že byl znechucený politikou a médii a rozhodl se odejít. Děkuju mu. Za vše. A přeju mu v životě i další kariéře jen to nejlepší."
b40582d0a537d1a2d6f7e2f029159826,"Čau lidi, tohle byla teda dovolená za všechny prachy. Fakt peklo. Mobil neustále bzučel a než jsem sjel kopec, naskákaly další smsky a zmeškané hovory. Z kabiny, co mě vozila na svah, se stal pojízdnej kancl. Chtěl jsem pro vás udělat fotku s hezkým výhledem a pivem, když je to u nás teď tak populární téma, tak jsem si sedl na terasu horské hospody. A tam jsem si objednal půllitr za extrémně předraženou cenu, abych vám zdokumentoval, že ve Francii platí hospodský 20 procent DPH a u nás od 1.5. bude platit jen 10 procent, a šel si počíst na net, copak asi za ten týden napsali naši skvělí komentátoři o téhle naší skvělé slevě na točené pivo. Alena Schillerová to nesmírně trpělivě vysvětlovala ve všech médiích, která v této zemi máme. Volali jí hospodští, kavárníci, hoteliéři, děkovali a vyjadřovali nám podporu. Já to minule rozepsal, aby to pochopil úplně každý.  Koukám ale na mobil a vidím plno stěžování, sloupků, proč je to špatně, ironické glosy. Sžíravé, samozřejmě! Jak jinak. Pořádná glosa musí být sžíravá. Ale víte, kdo je píše a šíří nejvíc? Rozhodně ne majitelé hospod, ani majitelé restaurací a hotelů. Ti vůbec. Jak víte, Asociace hotelů a restaurací nám za snížení DPH na stravovací služby a točené pivo udělila oficiální pochvalu. A taky pan prezident Českomoravského svazu minipivovarů Jan Šuráň, který doslova řekl, že to určitě pomůže restauracím, které prodávají pivo, takže i těm vesnickým hospodám. Celý rozhovor si určitě poslechněte, dávám do komentářů.  Ti, kdo to nejvíc kritizují, jsou vybraná média a komentátoři, kteří dobře pochopili, že jsme prosadili neuvěřitelnou věc. Snížení daně na čepované pivo. Ano, poprvé od vzniku našeho samostatného státu. A samozřejmě to taky kritizují opoziční politici, kteří DPH navyšovali a účelově interpretují věci, které se přece vůbec neměnily. Prostě hledají důvody, proč menší daň na čepované pivo kritizovat.  Naopak ti, kterých se to skutečně týká, tedy hospodští, co makají za pípou a roznáší svým hostům piva, se těší na 1.5.2020, kdy jim DPH na točené klesne z 21 na 10 procent. A lidi, co chodí na pivo? Těch se ta změna vůbec netýká, respektive je tady možnost, že jim pivo zlevní. Aspoň symbolicky by to bylo fér.   Sedím na terase, lámu si hlavu, proč to tak je. Proč lidi, kteří nemají absolutně nic společného s hospodským byznysem, se do naší slevy na točené pivo tak moc opírají. Tak schválně, vy, kdo podnikáte, zkuste si představit, že za vámi přijde šéfka státní kasy a řekne: „Vám, právě vám se stát rozhodl snížit daň na to, čím si vyděláváte nejvíc nebo snížením ceny nalákáte nové klienty.“  Řeknete si: „Super! To mi pomůže v mém byznysu!“ Anebo: „Ježíííš, už po mně zase něco někdo chce.“ Co si řeknete?  Každého, kdo má v sobě aspoň trochu podnikatelského ducha, samozřejmě napadne to první. Některým lidem je ale těžké to vysvětlit. Snížení DPH na točené pivo je naplnění mého slibu z ledna 2016 jako kompenzaci hospodám, které nemají jídlo a nemůžou profitovat ze slevy DPH na jídlo. Takže my sliby plníme. Na rozdíl od tradičních stran, které před volbami slibovaly snížení daní a ve vládě je navyšovaly.  A když jsme u toho jídla. Hospodám samozřejmě snižujeme DPH i na něj. Taky klesne na 10 procent. Už 1.12.2016 se zavedením 1. vlny EET jsme snížili sazbu na stravovací služby včetně nealka z 21 na 15 procent a teď v tom pokračujeme a snižujeme veškeré stravování na 10 procent. Hospodští a restauratéři si moc dobře pamatují, jak za pravicových vlády nakoupili maso s 15procentní daní, udělali z něj řízek a prodávali ho hostům s 21 procenty. I proto jsou rádi za naši slevu na DPH!  Jak víte, jsem urputnej, nevzdám se. Budu to opakovat stále dokola, protože vím, že pravda je na naší straně.  A tak jsem poslal kolegy, ať si jdou sednout po pracovní době na pivo. V Praze, Brně a Ostravě. Ať projdou hospody od těch úplně malinkých až po luxusní hotelové restaurace v centru. Kde nestihli, koukli na net. Měli jednoduchý úkol, dát si po práci pár kousků, u toho kouknout v nápojáku na ceny a spočítat, kolik hospodští a restauratéři díky naší slevě na DPH vydělají. Myslím, že se jim ta mise zalíbila, obešli toho celkem dost. Od klasiky U Bansethů přes pivnici Jamajka na Smíchově až po vyhlášené Café Imperial pana Zdeňka Pohlreicha.  Třeba v té Jamajce prodávají Postřižinské světlé za 33 korun. Na DPH odvádí 5,73 korun a v pokladně jim tak zůstane 27,27 korun. Po naší slevě bude DPH jen 3 koruny, takže vydělají o 2,73 korun víc. Na jediném pivu.  A teď to vezmeme podnik po podniku, kolik díky naší slevě na DPH vydělají. Jestli od té doby nehnuli s cenou piva, mělo by to být takhle:  U Bansethů, kam chodil Jaroslav Hašek psát Švejka a pořád tam má svůj stůl, stojí velká Plzeň 46 korun. Po zavedení naší slevy vydělají o 3,80 korun víc. Na Břežance na Vinohradech prodávají tmavého Kozla desítku za 42 korun. Vydělají o 3,47 korun víc. Ztráty a nálezy na Vinohradech mají Plzeň za 48 korun. Vydělají o 3,97 korun víc. Café Imperial v Praze nedaleko Náměstí Republiky prodává Plzeň za 69 korun. Vydělá o 5,7 korun víc. Pivnice Pegas v centru Brna svoji vlastní dvanáctku prodává za 47 korun. Vydělá o 3,88 korun víc. Ostravská Dlouhá 100ry má Radegast dvanáctku za 35 korun. Vydělá o 2,89 korun víc.  Když si tyhle peníze vynásobíte počtem vytočených piv a měsíců v roce, tak se dostanete na krásnou částku, která hospodským zůstane navíc. Nejen v Imperialu, ale i u Bansethů. A všude jinde v naší zemi. A jestli se šábne se štamgasty, tak je podle mě dobrý obchodník. Aspoň symbolicky jako poděkování nám, aby nás lidi měli ještě radši 😜   Tak, a od komentátorů slyším pořád dokola, že slevou na DPH nepodporujeme ty opravdu malé hospody. Já se ale ptám, JAK MOC musí být hospoda malá, aby se jí DPH netýkalo. Ví vůbec novináři z centra Prahy, jak málo byste museli vytočit piv, aby se vás DPH netýkalo?  Protože i když nevaříte a pivo prodáváte za normální českou cenu a k tomu sem tam ještě udáte hermelín nebo utopence, tak vám stačí těch piv vytočit 70–80 denně, abyste udělali obrat milion za rok a tím pádem byli plátci DPH. A to samozřejmě ještě do tržby padají všechny ty rumíčky, slivovičky, myslivci. Přesně, jak říká prezident Českomoravského svazu minipivovarů pan Jan Šuráň v rozhovoru, který jsem vám dával nahoře: „Ti, co nejsou plátci DPH, těch je naprosté minimum, většina je plátce DPH, protože abyste vůbec provozoval hospodu, tak musíte mít nějaký obrat.“  Čili naše sleva se týká KAŽDÉHO, kdo provozuje, řekněme, regulérní hospodu. Každého, kdo to myslí vážně a má šanci nějak prosperovat a uživit se. A my mu chceme pomoci.  Jasně, já vím, že někdo si třeba přestaví garáž ve svým baráku a po práci ji otevře pro pár kámošů, aby u něj vypili pár piv. Takovému člověku samozřejmě taky fandím. Ale nedá se přece říct, že je to vážně míněný byznys. Ať v tom pokračuje. Ať si přivydělá. My podporujeme skutečné živnostníky.  A teď k těm řečem, že děláme složitější daňový systém. Vždyť to je naprostá hloupost! Daňový systém není složitější, dokonce je o něco jednodušší a hospodští budou platit míň na daních.  Nejdřív k tomu, co se nemění.  Na alkoholické pivo v restauraci, hospodě i stánku, které si dáte v láhvi nebo odnesete načepované, je dál 21 procent DPH.  NIC SE NEMĚNÍ!!!  Na nealko pivo na stánku, stejně jako na jakýkoli jiný nealko nápoj, ať už točený nebo v láhvi, je dál 15 procent DPH. Nikdo nemusí nic řešit. Je to jak doposud.  OPĚT SE NIC NEMĚNÍ!!!  JEDINÁ ZMĚNA JE NAŠE SLEVA! Počet sazeb se nemění. Zůstávají 2.  DPH na alkoholické pivo natočené v restauraci a hospodě padá z 21 na 10 procent. DPH na nealkoholické pivo v hospodě v láhvi i točené padá z 15 na 10 procent.  Chápete, vážení komentátoři? JEDINÉ, CO SE MĚNÍ, JE TO, ŽE HOSPODSKÝM SNIŽUJEME DANĚ. A oni jsou rádi. Pro lidi se nic nemění.  Osobně mě mrzí, že nemůžeme snížit daň na 10 procent i pro pivo do džbánku odnesené z hospody a u stánku. Ale to nám prostě směrnice Evropské unie nedovoluje, jak jsem vám psal v minulém hlášení.  Proč politici, kteří vystupují proti tomu, aby měli hospodští nižší daně, křičí až teď, a ne celou tu dobu, když jsme to připravovali? Já to oznámil už 28. ledna 2016 v České televizi v pořadu Máte slovo u Michaely Jílkové, jak jsem vám psal. A napíšu to znovu. Řekl jsem, že to chci prosadit jako kompenzaci hospodským za EET.  Jak doufám, hospodští díky naší slevě nejen vydělají víc, ale taky o něco pivo zlevní svým zákazníkům. Ano, přátelé, já jako správný populista věřím, že i po 30 letech svobody a demokracie může pivo v restauracích a hospodách zlevnit.  Tak co? Je ještě něco někomu kolem piva nejasného? Ministryně Schillerová to vysvětlila novinářům, opozičním politikům a zbývá snad už jen poslední skupina, která problematiku piva nechápe. Je to bohužel náš koaliční partner. Přitom s námi hlasoval pro snížení DPH na točené pivo. Teď chodí do médií, že prý má zlevnit i lahvové pivo. Vy, kteří mě čtete, víte moc dobře, proč to nejde. Vysvětloval jsem to už minule.  Návrh ČSSD je no… zklidním se… je naprosto neuvěřitelný, vedl by ke zkomplikování zdanění piva, protože by zavedl druhou sazbu pro lahvové pivo, kde teď platí jednotná sazba 21 procent. Druhá sazba by navíc otevřela dveře daňovým podvodům, protože lahvové pivo není výsadou jen restaurací. Ekonomicky by návrh způsobil nelogickou propast mezi lahvovým pivem a pivem baleným třeba do plechu nebo plastu. Zároveň to jde úplně proti duchu původního záměru podpořit českou pivní kulturu, která je pevně spjatá s čepovaným pivem. Od začátku se snažíme, aby lidi, kteří si chtějí dát pivko, zašli radši s přáteli do hospody, než ho do sebe lámali před televizí. Skoro dvě třetiny veškeré pivní produkce totiž lidi zkonzumují doma, místo v tradiční české hospodě. Víc snad nemusím dodávat.  Pojďme dál. Když jsem vám psal minulé hlášení, blížil se k našim hranicím orkán Sabina. Psal jsem vám, že ministr Karel Havlíček kvůli tomu sestavil speciální tým ze všech organizací, které v takové situaci lidem pomáhají, od silničářů po energetiky, a osobně je řídil. Celou dobu on-line sledovali, jak to vypadá ve všech koutech republiky, jaká je sjízdnost, kde vypadává elektřina, kde lidi potřebují nejvíc pomoct. Kolega Havlíček mi podával průběžně zprávy. Všechno info bylo on-line a lidi ho mohli sledovat i na webu Ministerstva dopravy. Non-stop ověřené zprávy dostávali I novináři.  I když byl vítr silnější, než se čekalo, nakonec nebyly na silnicích žádné kolony. Některé vlaky se zpozdily, museli jsme se přizpůsobit tomu, že třeba německé vlaky nejezdily, ale nakonec jsme to ustáli hodně dobře. Horší to bylo s elektřinou. Ještě v pondělí odpoledne bylo 300 tisíc míst bez proudu, ale technikům se to podařilo za 24 hodin stáhnout na několik tisíc. Klobouk dolů a děkuju všem dopravákům, hasičům, policistům, energetikům za jejich profesionální práci.  Čas na dobré zprávy. Karlovy Vary. Určitě víte, že hotel Thermal prochází největší modernizací ve své historii. Investice do přestavby jsou podle schváleného investičního plánu 580 milionů korun. Alena Schillerová byla zkontrolovat, jak modernizace pokračuje. Žádné zpoždění, všechno běží podle plánu. A už od půlky března se hosté můžou ubytovat v prvních zmodernizovaných pokojích. Potom přijde na řadu fasáda i bazén. Speciálně do bazénu investujeme 110 milionů a dalších 30 milionů by měl investovat nájemce, který si ho pronajal na 15 let. Je to skvělý pokrok, když to srovnáte s rokem 2015, kdy jsme museli bazén uzavřít z bezpečnostních důvodů. Nechtěli jsme ohrozit zdraví lidí. Navíc bazén prodělával 7 milionů ročně. Nabízeli jsme ho městu, které ho ale nechtělo. Od začátku je náš cíl otevřít ho k 1.6.2021, než začne filmový festival. Bude to jediný venkovní bazén v republice s vřídelní vodou. Zeširoka jsem vám rozepsal celou historii Thermalu už minulý rok.  A co se týče vzhledu hotelu i bazénu, spolupracující architekti a projektanti byli vyzvaní, aby řešení navrhovali s plným respektem k původní architektuře. Probíhající modernizace nic nemění na vnějším vzhledu Thermalu a je pod dohledem Národního památkového ústavu. V připravovaném projektu úprav bazénu současně reagujeme na připomínky původních autorů. Pro interiéry, které se nedochovaly, bylo jasné zadání snažit se o návrat charakteru typického pro Machoninovy a období vzniku hotelu. Samozřejmě při tom také vycházet z dochované dokumentace stavby, ze zpracovaného architektonického průzkumu a informací od pamětníků výstavby i přestaveb.  Víme, že Thermal je jedinečný odkaz doby brutalismu a pro místní, i všechny, kdo jezdí na filmový festival, to je zásadní místo, kam se chodí na filmy, kde se vyzvedávají vstupenky, kde si lidi každý den dávají sraz, kde jsou slavnostní projekce, premiéry, zahájení a ukončení festivalu. Ale na druhou stranu už s tím musíme pohnout a modernizaci dokončit. Zároveň ji děláme tak, abychom neohrozili provoz během filmového festivalu.  Pojďme na to, co dělali naši ministři. Protože jsem byl na horách a mohl komunikovat jen přes telefon, vyžádal jsem si od každého z nich speciálně pro vás report.  Ministerstvo financí rozjelo informační kampaň k EET. Za necelé tři měsíce, 1.5.2020, konečně dotáhneme její poslední fázi. Je to nejdůležitější reforma v novodobé historii České republiky. A tak kolegové objíždí kraje a regiony a na veletrzích, konferencích a seminářích všechno podnikatelům vysvětlují. Stáhněte si k tomu zadarmo brožuru, kterou dávám do komentářů.  Pro notorické hejtry a opoziční politiky, kteří nechápou, že podnikatelské prostředí by mělo být férové, dávám do komentářů čerstvý průzkum agentury STEM, jaký má naše veřejnost na EET názor.  65 procent lidí si myslí, že EET je pozitivní opatření. OK 66 procent uznává, že EET je přínos k efektivnějšímu výběru daní. OK 60 procent si myslí, že EET přispívá k narovnání podnikatelského prostředí. Tak to jsem nadšenej!  Když už se bavíme o EET, zdravím speciálně kosmetičky. Jak víte, poslední vlna přináší slevu DPH pro spoustu řemesel a služeb včetně kadeřnic, ale právě kosmetičkám se vyhnula. Je mi to líto, ale opět tady promluvila Evropská unie. Zavedli jsme sníženou sazbu DPH tam, kde nám to dovolila její směrnice. U kadeřnic to šlo, u kosmetiček už ne. Prosím neptejte se mě na logiku. Všem je nám jasné, že tam žádná není. Směrnice platí od 80. let a teprve v posledních 2 letech se jedná o její změně. Alena Schillerová za Českou republiku prosazuje větší flexibilitu v sazbách. Změna daňových zákonů ale v současnosti vyžaduje jednomyslný souhlas všech států.  A ještě v jedné věci okolo daní chci vyčistit vzduch.  Snížené DPH na hromadnou dopravu. Minule jsem vám dal výčet všeho, kde jsme DPH už snížili, abyste si to mohli srovnat s předchozími vládami, jejichž specialita bylo daně zvyšovat. Byla tam i položka „hromadná doprava“. Ta se přesunula z 15 na 10 procent DPH. No, a jak jsem to vydal, začali někteří politici křičet, že to není vůbec naše zásluha. Já se omlouvám, jestli to zapůsobilo, že chci tenhle jeden bod někomu ukrást. Určitě nechci. Prostě jsem vám minule dal seznam snížení všech daní, ke kterému došlo za dobu, co jsem ve vládě a neuvědomil jsem si, že jsme byli proti, protože slevy na daních chceme pro občany a živnostníky. A co se týká daní pro firmy, ty jsou už 6 let stejné a v rámci Evropy patří k těm nižším. Odmítáme neustálé pokusy ze strany ČSSD daně navyšovat, protože by to negativně dopadlo na zaměstnance firem.  Ale je potřeba si uvědomit, že 10 procent DPH na hromadnou dopravu by nikdy nebylo, kdyby naše tehdejší koalice, kde jsem byl ministr financí, zcela novou sníženou hladinu nezavedla. Do té doby existovala snížená hladina DPH 15 procent, já přišel ještě s další a ještě nižší, 10procentní, abychom do ní mohli dát třeba dětskou výživu, léky, knihy, no však jsem vám to rozepisoval minule… Díky tomu se pak to téhle 10procentní hladiny mohla převést i hromadná doprava.   Je to vlastně jediné snížení DPH, které vzešlo z dílny opozice. My pro něj nehlasovali, protože jsme věděli, že se stejně neodrazí v cenách jízdného pro lidi. A měli jsme pravdu. Skutečné snížení výdajů na jízdné přinesla až námi zavedená sleva 75 procent pro seniory a studenty.  A poslední zpráva z Ministerstva financí. Poslanci ve 3. čtení schválili balíček MOJE daně, díky kterému už v prosinci rozjedeme on-line finanční úřad. O tom jsem vám toho napsal už spoustu. Daně vyřídíte z domu, formuláře se automaticky vyplní na netu. A dokonce dostanete celý jeden měsíc navíc pro podání daňového přiznání. Koukněte na Facebook Aleny Schillerové, má tam čerstvé info.  Spravedlnost. A tady mám pro vás opravdu důležitou věc. ZVÝŠENÍ NEZABAVITELNÉ ČÁSTKY. Ministerstvo spravedlnosti ve spolupráci s naším hlavním ochráncem práv spotřebitelů Patrik Nacher připravilo změnu výpočtu nezabavitelné částky, která nesmí být lidem v exekuci a insolvenci sražená z měsíční mzdy. Cíl je, aby po odečtu zákonných srážek ze mzdy zbylo dlužníkům dostatek peněz na zajištění výživy a bydlení rodiny a nikdo je tak nevytlačoval na hranici chudoby. Dlužníci tento problém doteď řešili prací na černo. Tím obírají sami sebe na důchodech, stát tratí na daních a mizí i šance věřitelů, že uvidí svoje peníze zpátky.  Výše nezabavitelné částky je dnes pro dlužníky 6.608 korun a pro vyživovanou osobu pak čtvrtina z této částky, tedy 1.652 korun. Výše těchto částek se za poslední roky zvedala spíš symbolicky, takže ten vývoj absolutně neodpovídal inflaci, ani růstu životních nákladů, ani zvyšujícím se příjmům. Mimochodem samotný výpočet je sám o sobě tak trochu alchymie. Nezabavitelná částka je stanovená jako dvě třetiny součtu životního minima, tedy 3.410 korun a takzvaných normativních nákladů na bydlení v obci do 100 tisíc obyvatel, což dělá 6.502 korun. Tímto krkolomným způsobem dojdeme k těm 6.608 korunám. A teď jak jednoduše zvýšit nezabavitelnou částku tak, abychom tím nezkomplikovali výpočty jiných dávek? Nabízela se jednoduchá možnost změny výpočtu. To jsme taky udělali. Ze dvou třetin součtu jsme udělali ve vládním nařízení tři čtvrtiny, čímž došlo k nárůstu této částky na 7.434 korun. Došlo tedy ke zvýšení o víc než 800 korun. A u nezabavitelné částky na vyživovanou osobu jsme pak jednu čtvrtinu změnili na jednu třetinu. Tím došlo ke zvýšení na 2.478 korun, tedy také o dalších více než 800 korun.  Jasně a stručně: 6608 korun na dlužníka chceme zvýšit na 7434 korun. 1652 korun na vyživovanou osobu zvýšit na 2478 korun.   Samozřejmě očekávám, že se rozproudí debata, že je to málo. Ano, jistě, mohli jsme ty parametry změnit víc, ale to by se zase ozvala druhá strana, tedy věřitelé. Šli jsme cestou významného, nikoliv však skokového zvýšení. I takové zvýšení na jedné straně má důsledky pro druhou stranu, jak můžete vidět v komentářích v tabulce, kterou připravilo ministerstvo spravedlnosti.   Samozřejmě se nezavděčíme všem. Političtí oponenti nás můžou kritizovat ze dvou stran. Že jsme zvýšením nezabavitelné částky snížili prostředky pro věřitele nebo že to zvýšení není dostatečné. Na druhý argument můžu odpovědět hned. Zvýšit nezabavitelné minimum mohli politici kdykoliv a nikdy tak o takovou částku neučinili. Na nutnosti novelizace tohoto nařízení vlády se shodla koaliční rada a vláda návrh projedná už v pondělí.   Školství a sport. Už třetí týden řeším spolu s ministrem Robertem Plagou a šéfem Národní sportovní agentury Milanem Hniličkou peníze pro skoro 340 sportovních klubů, které kvůli byrokracii přišly loni o dotace. Kolega Plaga se s nimi dohodl, že kdo z nich požádá o dotaci i na rok 2020, bude jim vyplacená, a to už tento měsíc. Přihlásilo se jich skoro 300. Všechny budou mít dotace na účtech v řádu pár týdnů. Míň papírování určitě zajistíme úpravou zásad pro financování nestátních neziskových organizací, kterou se bude zabývat vládní rada už tuto středu. Navrhujeme v oblasti sportu upravit podmínky, abychom klubům ušetřili byrokratickou zátěž.  Co se rozhodně na Ministerstvu školství povedlo, je reforma financování regionálního školství, kterou si ředitelé škol i různé školské asociace hodně chválí.   Zdravotnictví. Jak víte, v Evropě umřel první člověk na koronavirus. Ve Francii podlehl 80letý čínský turista. Náš Adam Vojtěch odletěl do Bruselu na jednání všech ministrů zdravotnictví, aby probrali společný postup proti šíření viru. Česko přijalo jedny z nejpřísnějších opatření v celé Evropě, ale musíme se koordinovat taky na evropské úrovni. Národní referenční laboratoř Státního zdravotního ústavu vyšetřila už 75 lidí. Všechny výsledky jsou negativní.  Adam Vojtěch na zasedání ministrů v Bruselu všechny upozornil, že třetina léků, které v Evropě potřebujeme, se vyrábí v Číně a musíme zajistit pro náš kontinent větší soběstačnost. V poslední době má Čína čím dál častější výpadky, a to nejen kvůli koronaviru. Mít zaručený dostatek léků je otázka národní bezpečnosti. Evropská komise by se měla snažit přilákat výrobu těch nejdůležitějších léků zpátky do Evropy. Aspoň teď začnou evropské země společně nakupovat roušky a respirátory. V budoucnu by tak nemělo dojít k tomu, že některé státy budou mít s nedostatkem ochranných pomůcek problém.  Tento týden Sněmovna v závěrečném čtení schválila novelu zákona o zdravotních pojišťovnách od Ministerstva zdravotnictví. Díky ní budou volby do orgánů zdravotních pojišťoven transparentnější. Poslanci odmítli pozměňovací návrh Víta Kaňkovského, který chtěl do správních a dozorčích rad místo pojištěnců dosadit poslance čili trafikanty. Teď jde zákon do Senátu a věřím, že projde hladce, když ho jednoznačně podpořila Hospodářská komora, Svaz průmyslu a dopravy i Českomoravská konfederace odborových svazů.  Taky Sněmovna schválila novelu zákona o ochraně veřejného zdraví. Děti starší 3 let budou muset být očkované před příchodem do státních i soukromých předškolních zařízení. Ale pro pobyt dítěte ve škole v přírodě to nebude potřeba. Novela obsahuje ještě plno věcí, se kterými vás nebudu zatěžovat. Ministerstvo zdravotnictví taky spustilo dotační projekt pro dětské lékaře a vyhlásilo výzvu pro dalších 9 center duševního zdraví.  Od kolegů jsem taky dostal zprávu, že Lužická nemocnice v Rumburku bude zachovaná a převezme ji kraj. Provozovatelem bude Krajská zdravotní. Na jednání to Adamovi Vojtěchovi potvrdil hejtman Oldřich Bubeníček, který to mně i ministrovi slíbil před půl rokem, když jsem se byl v nemocnici osobně podívat. Snad je to konečné slovo a 50 tisíc lidí ze Šluknovského výběžku bude mít jistotu zdravotní péče.  Průmysl. Na něm kolega Karel Havlíček pokračuje v přípravě 5. bloku Dukovan. Už je připravená smlouva mezi ČEZ a vládou, do pár dní ji budeme schvalovat, všechny termíny se dodržují. Dál dodělává zákon, který eliminuje energetické šmejdy, připravuje s ministrem životního prostředí Richardem Brabcem harmonogram útlumu uhlí, finišuje s rozhodnutím, jak budou překompenzované solární zdroje z let 2009 a 2010, které nás stojí skoro 30 miliard ročně. Taky objíždí kraje a představuje živnostenský balíček, pracuje na hospodářské strategii ČR, sjednocuje zahraniční pobočky CzechTrade a CzechInvest s kancelářemi našich velvyslanectví, bojuje v Bruselu za to, aby byly dopady zelené evropské politiky na náš průmysl, energetiku a dopravu minimální.  Doprava. A opět kolega Havlíček. Už minule jsem vám psal, jaký dělá vítr na Ministerstvu dopravy. Tenhle týden spolu s vládním zmocněncem pro digitalizaci Vladimírem Dzurillou předělal 2 sporné zakázky včetně té na dálniční známky. Z původních 401 milionů to podle odhadů vypadá na třetinu…  Taky rozjel s Ředitelstvím silnic a dálnic přípravu investice roku. Je to dohromady 7 staveb na D1, bude se najednou rekonstruovat 70 kilometrů. Rekord. Do konce roku 2021 bude D1 komplet hotová.  Ve Sněmovně se projednává liniový zákon, který zkrátí dobu přípravy důležitých staveb o třetinu. Karel Havlíček taky navýší peníze pro Státní fond dopravní infrastruktury o 9,2 miliardy, takže do silnic, dálnic, obchvatů půjde letos přes SFDI 107 miliard korun. A dokonce k tomu všemu ještě stihl u sebe přijmout návštěvu politiků ODS, kteří s asi desítkou novinářů přišli „zkontrolovat“, jak se na Ministerstvu dopravy pracuje. Musela to pro ně být nová zkušenost. Jen škoda, že s sebou nevzali Aleše Řebíčka, mohl zavzpomínat na předražené dálnice a jak je stavěla jeho firma Viamont.  Životní prostředí. Kamkoli Richard Brabec přijde, propaguje skvělý program Nová zelená úsporám. Tento týden o něm mluvil na stavebním veletrhu For Pasiv. A lidi se o dotace perou. Meziročně stoupl zájem o 40 procent. Minulý rok přišlo 13 tisíc žádostí o nové moderní, ekologické a úsporné bydlení za víc než 3 miliardy korun. Ministerstvo životního prostředí taky uvolnilo další miliardu na úspěšný program Velká Dešťovka, který už využily desítky měst a obcí na lepší hospodaření s dešťovou vodou. Ministerstvo životního prostředí taky odmítlo další pokus Evropské komise o regulaci olověného střeliva a rybářských olůvek. A budeme vzdorovat každému návrhu, který se bude snažit nějakou oklikou plošně zakázat používání olova našimi myslivci a rybáři. Richard Brabec taky podepsal novou zonaci Národního parku Šumava, která by měla přinést minimálně 15 let stability pro ochranu nádherné šumavské přírody.  Místní rozvoj. Tady je samozřejmě téma číslo jedna stavební zákon. Ministryně Klára Dostálová ho tenhle týden představila starostům a zaměstnancům stavebních úřadů v Hradci Králové. Bavili se o tom nejkřiklavějším případu, kdy současné zákony selhávají. Říká se tomu systémová podjatost a jen za rok 2018 zaregistrovaly stavební úřady 163 námitek systémové podjatosti, které zdržují výstavbu po celé zemi. Náš nový stavební zákon by měl tenhle problém částečně odstranit. Stavební zákon se řešil i na další schůzce poslanecké skupiny, která probrala změny stavebního práva hmotného. Poslanci ocenili třeba to, že zákon myslí i na zeleň, třeba stromořadí v ulicích, zeleň v konstrukcích budov, zadržování vody, snižování teploty měst, zklidňování dopravy, ochranu volné krajiny nebo podporu chodců a cyklistů. Prostě, že myslí na kvalitu života. Inspiraci našel v tom, co se osvědčilo v západních zemích.  Tenhle týden Sněmovna schválila návrh novely občanského zákoníku v oblasti bytového spoluvlastnictví od Kláry Dostálové. Narovná současný pokřivený stav, který znemožňuje prodej garážových stání v domě nebo pozemků, které patří k bytu. Zruší se předkupní právo stávajících majitelů bytů a tím se urychlí transakce v oblasti nemovitých věcí. Taky se zjednoduší proces vzniku Společenství vlastníků jednotek. Úplně zásadní změna je úprava přechodu pohledávek a dluhů v případě převodu jednotky. Společenství tak budou mít bič na neplatiče.  Obrana. Naši vojáci konečně dostanou 30 tisíc moderních pušek a pistolí. Mohli je mít už skoro před rokem, ale bohužel se naše armáda stala rukojmím konkurenčního boje podnikatelů. Vybrala si totiž zbraně od České zbrojovky. Jiná firma, která nabízela zbraně ze zahraničí, se kvůli tomu odvolala k antimonopolnímu úřadu. Ten nakonec stížnost zamítl, ale celý nákup to zpozdilo o víc než rok. Teď už to konečně vypadá, že české zbraně vojáci dostanou.  Lubomír Metnar měl v Bruselu dvoudenní jednání s ostatními ministry obrany ze zemí NATO. Dohodli se, že je potřeba pokračovat v misi v Iráku, ve které máme čtyři desítky českých instruktorů. Tamní vláda jasně řekla, že si alianční pomoci váží a má o ni i dál zájem. Nejsme tam tedy proti jejich vůli, jak někteří politici tvrdí. Trénovat tamní vojáky i policisty má smysl. A když se dostanou na potřebnou úroveň, můžeme s klidným srdcem odejít.  Tak a teď bych rád uvedl na pravou míru zase nějaké ty mediální manipulace. Sice pocházejí od jednoho bezvýznamného bakalovského webu, ale i tak chci reagovat. Podle něj jsem prý řekl, že 2 procenta výdajů HDP na obranu jsou pro Česko zbytečně moc a výhledově bude stačit o dost míň. Že prostě nechci splnit závazek, který máme vůči NATO a západním spojencům. Je to samozřejmě vytržené z kontextu. Pouze jsem řekl, že dávat 2 procenta HDP HNED TEĎ je nereálné. Jen tento rok jde na obranu rekordních 75 miliard korun. Ty 2 procenta HDP v dnešních číslech je asi 120 miliard korun! Což není rozpočtově možné a ani reálné za tyhle peníze naši armádu rychle, a hlavně bezchybně přezbrojovat.   Fakt si myslím, že máme skvělé vojáky, kteří mají u našich spojenců super pověst, a mým cílem je mít moderní armádu s kvalitní technikou. Bohužel se za 30 let naše armáda nestihla zbavit zastaralé ruské techniky. Což se naštěstí teď mění. Ministr Lubomír Metnar už nakoupil vojenskou výzbroj za 43 miliard korun. V našem programovém prohlášení vlády máme jasně napsáno, že postupně navýšíme rozpočet na obranu s cílem dosáhnout podílu 1,4 procenta na HDP do konce volebního období, tedy do roku 2021. No a když vše půjde podle plánu a budeme mít stabilní ekonomický růst, tak bychom se na zmiňovaná 2 procenta HDP na obranu mohli dostat v dalším volebním období v roce 2024. O tom ale bude rozhodovat příští vláda.  Takže celá ta diskuze o 2 procentech v tomto období je vlastně zbytečná a nesmyslná. To by si mohl uvědomit i pan Hamáček, než o tom bude zase příště mluvit na nějaké mezinárodní konferenci. Naše vláda má v programovém prohlášení jasný závazek, který hodláme naplnit, a doufám, že armáda zvládne rozpočtované prostředky efektivně utratit. Jde o obranyschopnost naší země a bezpečnost našich občanů. Nemůžeme být černý pasažér, který čeká, že jeho obranu za něj vyřeší spojenci.  Tak vidíte, nakonec je z toho hlášení, jak kdyby žádná dovolená nebyla… Už jen pár rychlých sdělení  Volba ombudsmana, nejdřív fakta:  Svobodně a přímo zvolený prezident navrhl sněmovně kandidáta. Svobodně a přímo zvolený senát navrhl dokonce dva další. Svobodně a přímo zvolená sněmovna vybrala kandidáta, který má celoživotní zkušenosti s obhajobou občanů a úřad zná nejlépe, byl přece šest let zástupcem ombudsmanky. Taky je dlouholetý člen ČSSD.  A jak proběhla volba?   První kolo.  Vít Alexander Schorm, kterého podporovali Piráti, STAN, TOP 09 a KDU, dostal 47 hlasů.  Jan Matys, kterého podporovala ODS, 20 hlasů.  Stanislav Křeček, kterého podporovala ČSSD, SPD a KSČM, a taky část klubu ANO, 66 hlasů. Hnutí ANO mělo volné hlasování.  Kdyby to bylo, jak říká Milion chvilek, byl by určitě pan Křeček zvolený v prvním kole. Což nebyl.   Druhé kolo. Pan Schorm dostal 53 hlasů. Co to znamená? No to, že kdyby ODS dala svých 20 původně Matysových hlasů panu Schormovi, tak by měl 47+20=67 hlasů. Oproti 1. kolu byl ale nárůst jen o 6 hlasů. Z toho jasně vyplývá, že část hlasů pro pana Křečka přišla z ODS a možná i z jiných klubů. Pan Křeček dostal 91 hlasů, což znamená, že mezi 1. a 2. kolem měl nárůst podpory o 25 poslanců.  Takže znova. Pokud by platila teze, že „hnutí ANO zvolilo Křečka“, musel by být v této logice zvolený už v 1. kole.   Nebo je to jenom hra Milionu chvilek s opozicí? Domluvili se, že to opozice tajně naháže Křečkovi, aby byl aspoň nějaký důvod demonstrovat? Nejlepší by bylo, aby takové volby byly veřejné a ne tajné. Když jde o volbu VEŘEJNÉHO ochránce práv, tak by to snad bylo namístě.  A co dál? Samozřejmě, Milion chvilek svolává demonstraci do Prahy proti... Jasně, proti Babišovi! Který byl na dovolené s rodinou!  No nic.  Dvě věci na úplný závěr. Vloni v březnu jsem dal rozhovor Wall Street Journal, ve kterém jsem řekl, že se mi nelíbí název „Czechia“. Jo, nelíbí. Vždy říkám „Czech Republic“. No a oni ho vydali tenhle týden, skoro po roce. Vlastně nevím, jak moc velkou vlnu to udělalo, ale přijde mi celkem pikantní, že to řeší právě v Americe, kde nám spousta lidí pořád říká „Czechoslovakia“. Tehdy jsem se v rozhovoru údajně rozčiloval, kdo název Czechia schválil. Nerozčiloval jsem se, pamatuju si z rozhovoru jen to, že jsem ten název nikdy nepoužíval a nebudu ho používat.  Ale projednou si to zkusím. Jedna světová zpráva z CZECHIE. Pražští vývojáři her pod značkou Geewa se vypracovali tak, že je teď kupuje kalifornský AppLovin za několik set milionů korun. Článek v komentářích.   Mějte se fajn 😎"
b8ba6ed0a171624c67f06b2580be74b3,"Z hlášení. Myslím, že ministr Adam Vojtěch tuhle mimořádnou situaci zvládá velice dobře, jsme v neustálém kontaktu. Stejně tak jsem v neustálém kontaktu s jeho náměstkem, skutečným odborníkem, epidemiologem Romanem Prymulou, ten tomu skutečně rozumí, situaci v Itálii a Evropě předpověděl a já to vzal velice vážně, proto tak tvrdě reagujeme. V příloze shrnutí, co všechno jsme udělali."
b940b8b0da48f12322019d8415797013,"Čau lidi. Prší, tak mám kapucu. V tomhle videu uvidíte i naše ministry Adam Vojtěch, Alena Schillerová, Richarda Brabce, Klára Dostálová a Karel Havlíček. Vyjeli jsme na víkend do přírody, abychom podpořili náš cestovní ruch. Taky je tam můj slavný projev ve slovenštině, prý mu nerozumějí Slováci ani Češi. S titulky 🤪 Jo, a dneska začíná léto."
C08F8D4995BEE463DC5D4CCE12184903,"Čau lidi, zítra je mi 65 let. Šel jsem se kouknout do zrcadla, jak vypadám. No, kecám, donutili mě kolegové. Kvůli fotce tady na sebe civím 🙈 Jinak bych to nedělal. No ale když už tak koukám, tak je to celkem horor. Od vstupu do politiky to se mnou jde dolů vodou.   A hned vám chci a musím říct, že se zítra stane ještě jedna věc. Rozhodnutí státního zástupce, jestli pošle  kauzu Čapí hnízdo  k soudu. Směšné, v naší zemi se rozkradlo od revoluce tisíce miliard, ale tradiční demokratické strany, které u toho byly, a novináři s nimi spojení, udělali z Čapího hnízda, kde se neukradla ani koruna, účelovou a zřejmě nejkomentovanější kauzu nejen české politiky, ale snad vůbec, možná nejvíc v novodobé historii naší země od roku 1993.  Ještě jednou, snad už potisící pětisté, fakta.  Dotaci získala firma Čapí hnízdo před 10 lety a s mým působením v politice nemá nic společného. Přidělení dotace, na rozdíl od jiných, neprovázela žádná korupce. Splnění podmínek dotace bylo kontrolováno státem a samosprávou 9x bez jakýchkoliv zjištění o jakékoliv chybě. Cíl téhle kauzy je zničit mě a moji rodinu a donutit mě odejít z politiky. Kdyby se moje bývalá firma soudila se státem, rozhodovalo by Ministerstvo financí, proto dotaci vrátila.  Navíc, abych ukázal, že je to nesmysl, jsem dal z vlastních peněz na charitu 50 milionů. Brusel peníze poslal, proto mají daňoví poplatníci z této vyfabrikované, účelové kauzy prospěch 48,5 milionu korun. Farma zaměstnává 86 lidí a zaplatí ročně na mzdách a sociálních a zdravotních odvodech 45 milionů korun. Nikdy nebyla v zisku a slouží veřejnosti. Radost z ní mají hlavně děti.  Policie případ uzavřela, dala státnímu zástupci a ten by měl zřejmě zítra zveřejnit, jak rozhodl.  Mně to přijde naprosto neuvěřitelné, protože je jasné, že se žádný podvod nestal, neporušil jsem žádný zákon. Neexistuje žádný důkaz, ani nemůže. A obviněna je se mnou i moje rodina. Je to absurdní a odporné. Jasně, chtějí zničit mne. Ale proč moji rodinu?  Proto bych vás poprosil, držte mně, mojí paní a rodině palce. Myslím, že si možná ani neumíte představit, jak je to pro nás náročné. Téměř 4 roky mediální štvanice.  Nic. Pojďme si říct, co se mi s kolegy podařilo tenhle týden odmakat. Ještě chci upozornit, že tohle hlášení obsahuje novinku, speciální Pirátskou tipovačku. Co to je? No to uvidíte. Jedem!  A začnu ŽIVNOSTENSKÝM BALÍČKEM. Protože my Češi jsme podnikavý národ. V přepočtu na hlavu máme nejvíc živnostníků v celé Evropě!   Máme tady 1,011 milionu aktivních osob samostatně výdělečně činných! A jim všem představili naši vícepremiéři Karel Havlíček a Alena Schillerová balík vylepšení. Určitě koukněte na jejich tiskovku. Za chvilku dám odkaz na Facebook a k tomu graf, jak roste počet živnostníků. Uvidíte, že nejmíň jich bylo v roce 2014, když jsme začínali. Od té doby stoupá a to i po zavedení EET.  A všechny informace a dokumenty pro podnikatele dáváme přehledně na jedno místo na web BusinessInfo a postupně tam budou všechny povinné formuláře interaktivní.  Cíl je jasný. Usnadnit život všem malým a středním podnikatelům. Minulé vlády na živnostníky naložily 2200 povinností. My tohle neskutečné číslo postupně seřezáváme, jsme teď na počtu 1300, ale snad chápete, že to fakt nejde vyřešit za rok. Živnostníky prostě politici v téhle zemi příliš dlouho ignorovali. Samozřejmě včetně těch, kteří se chlubili, jak jsou pravicoví. Všichni společně, jako by chtěli udusit českou podnikavost. Tu schopnost, o které píšu ve své knížce, a kterou máme geneticky danou. Vynalézavost, kreativitu a neobyčejnou zručnost. A českou houževnatost.  Tím neříkám, že my jsme bezchybní a všechno se nám napoprvé daří. Ani náhodou. Taky netvrdím, že se nám povede uspokojit komplet všech milion živnostníků. Ale už z toho, že jsem ministrem průmyslu a obchodu jmenoval Karla Havlíčka, předsedu Asociace malých a středních podniků a živnostníků, si můžete vyvodit, jak důležití živnostníci pro naši vládu jsou. Karel se jim věnuje celý profesní život, sešel se s víc než 60 profesními sdruženími, každý týden jezdí po republice, jedná, potkává se s živnostníky. Jede! Prostě to REÁLNĚ řeší, žádné politologické fráze ani poučování po Facebooku. Na tom ať si dál staví kariéru někteří politici opozice. Ideálně ti, kteří nikdy nepodnikali.  My víme, že živnostníky zajímá, co pro ně děláme prakticky. Takže jim Karel Havlíček a Alena Schillerová představili náš balík základních deseti zlepšení. Můžete si ho hezky přehledně pročíst v odkazu, který dávám za chvíli na Facebook.   Daně budou nižší a jednodušší. Už několikrát jsem vám psal o jednotném paušálu pro živnostníky s ročním obratem do milionu. Konec papírovaček a výdajů za účetní.  Myslím, že už teď jsme spoustě živnostníků udělali radost, když se nám podařilo prosadit zvýšení limitu pro výpočet výdajového paušálu z 1 na 2 miliony.  Podnikatele podpoříme i tím, že snížíme DPH na řemeslné, odborné i stravovací služby. Tomu jsem taky věnoval hned několik hlášení.  A všem daňovým subjektům, nejen živnostníkům zjednodušíme komunikaci se státem díky on-line finančáku pod názvem Moje daně. Je přehledný, snadno ovladatelný a spouštíme ho příští rok.  Skoncujeme se spoustou daňových výjimek. Jsou nesystémové, vnáší chaos, i sami podnikatelé se v nich špatně orientují. Proto si je projdeme jednu po druhé, některé zrušíme, jiné sloučíme a budeme v budoucnu bránit, aby vznikaly další.   A teď motorky. MotoGP. Nejstarší motocyklový závod na světě se dodnes jezdí v Brně a jsme na něj pyšní. Kdo z mladší generace nečetl knížku Šťastný František od naprosté legendy Františka Šťastného, tak to hned běžte dohnat. Skvěle napsaná, člověk má pocit, že za těmi řidítky Jawy přímo sedí. I po desítkách let z ní kape adrenalin. Dneska hájí naše barvy Karel Abraham, Jakub Kornfeil a Filip Salač.  I přes tuhle skvělou tradici ale hrozilo, že by se MotoGP příští rok vůbec nemuselo konat. I když je dotované z veřejných peněz, je ve ztrátě. A tak naše Klára Dostálová vyjednala se zahraničním pořadatelem Dorna Sports, aby na okruhu mohly mít reklamy i české firmy a tyhle peníze navíc se použijí na dofinancování akce. Mimochodem, letos na ni šlo z veřejných peněz přes 100 milionů korun. Pokud na tom bude shoda ve vládě, podpoří Ministerstvo pro místní rozvoj příští rok MotoGP 55 miliony a zbytek pořadatel vytěží z reklam. Je to skvělá příležitost i pro české firmy, protože každý rok přijedou na mistrovství do Brna desítky tisíc zahraničních hostů a v televizi ho sledují stovky milionů diváků.  Asi jste si všimli, že jsem tady na Facebooku už mockrát upozornil na PROBLÉM EXEKUCÍ. Hlavně na to, že spousta z nich je proti lidem vedená neoprávněně. Vydržte, hned vysvětlím. Mám pro vás bombu. A hlavně pro zaměstnance České pošty!  Už za ministra Jana Kněžínka jsme rozeslali dopis soudům, aby identifikovali exekuce vedené na základě neplatných rozhodčích doložek a ty AUTOMATICKY zastavovaly. Paní ministryně Marie Benešová dokonce identifikovala 133 tisíc potenciálně neplatných exekucí a jejich seznam poslala soudům. Já jsem poslal dopis všem důležitým veřejným zaměstnavatelům, jako jsou ministerstva, Česká pošta, České dráhy, Armáda ČR nebo třeba Policejní prezidium. Požádal jsem je, aby zkontrolovali všechny svoje zaměstnance, kterým kvůli exekuci sráží část mzdy. A tam, kde zjistí, že exekuce je neplatná, aby nastartovali u příslušného exekutora nebo soudu proces zastavení exekuce.  Lidi potřebují pomoct, protože zorientovat se v tom je hrozně složité. Vemte si, že samotným soudcům to trvá 7 let a stejně je musíme popohánět.  A pozor. Přišla odpověď od ředitele České pošty Romana Knapa. Napsal mi, že v následujících dnech pošle všem 1650 zaměstnancům, kteří jsou zatížení exekucí, dopis s informacemi, jak neplatnou exekuci rozpoznat a zastavit. A stejné informace budou dostávat i nově nastupující zaměstnanci. Každý, u koho soud skutečně zjistí, že je na něj exekuce vedená neplatně, má hned předat rozhodnutí na personální a přestanou mu srážet mzdu. Česká pošta se taky zavazuje, že bude šířit finanční gramotnost mezi svými zaměstnanci.   Předpokládám, že podobně zareagují i další veřejní zaměstnavatelé. I kdyby tahle naše iniciativa pomohla jen několika stovkám zaměstnanců, tak stála za to. Já, moji kolegové a hlavně Patrik Nacher bojujeme proti nespravedlnostem spojenými s exekucemi na několika frontách zároveň. Jedem dál, sledujte nás. Dopis pana ředitele Knapa dávám za chvíli sem na Facebook.  Národní sportovní agentura. Jejím předsedou jsme tenhle týden jmenovali Milana Hniličku. Kdo jiný by to měl být, než člověk, který za sport bojuje a nakonec protlačil novelu zákona sněmovnou? Agentura postupně přebere sport od Ministerstva školství a od roku 2021 začne rozdělovat peníze. Je vidět, že Milan to bere s pokorou. Ví, že je to příležitost, jak sport uchopit systémově a znovu ho postavit na nohy. Vytvořili jsme národní agenturu nejen proto, že chceme mít skvělé reprezentanty, ale hlavně, aby u nás vyrůstali zdraví a aktivní lidi.  Kamiony. Štvou strašně moc lidí. Teď jsem třeba jel z Primy do Průhonic a je to úplná katastrofa. Kamiony musí v neděli zmizet. Zaplňují naše dálnice, silnice i centra obcí. Proto jsem svolal na poradu ministra dopravy Vladimíra Kremlíka, ministra vnitra Jana Hamáčka a policejního prezidenta Jana Švejdara a byl tam šéf ŘSD Radek Mátl. Dohodli jsme se, že změníme zákon, který prodlouží nedělní zákaz jízdy kamionů od půlnoci až do desáté večer. S tím ale, že ČEŠTÍ řidiči budou moct dojet do cíle vykládky nebo do svého bydliště. A myslím, že by to tak mělo být i o svátcích.  Dál policie vytipuje úseky na dálnicích, kde bude celoroční zákaz předjíždění kamionů. Přibudou odpočívadla pro náklaďáky, které zabírají lidem parkoviště. Do roku 2033 na to Ministerstvo dopravy dá zhruba 7 miliard. A taky přibudou policisti na dálničním oddělení. Do roku 2025 jich bude o 750 víc.  Taky si posvítíme na zahraniční řidiče, kteří neplatí v Česku pokuty. Nejen řidiče náklaďáků, ale i osobních aut. Propojíme celní a policejní databáze, a policisti tak budou hnedka vědět, jestli ten, koho právě kontrolují, nedluží našemu státu na pokutách. Pokud ano, a dluh na místě nezaplatí, budou mít policajti pravomoc zabavit mu registrační značku do doby, než to uhradí.   Rychlovlaky. A teď se bavíme o trati mezi Prahou, Brnem a Ostravou. Mám velkou radost, že vám můžu nahlásit další pokrok. Už jsou podepsané smlouvy na provedení geodetických zaměření úseků Prosenice – Ostrava-Svinov a Modřice – Šakvice. Celkem vzniknou geodetické podklady pro stavbu 100 kilometrů tratí.  Okamžitě, jak to bylo podepsané, vyjeli do terénu geodeti. Do konce roku bude zmapovaná celá délka jihomoravského úseku. Vím, že to zní jako fakt hrozná technikálie, ale tím, že zapracujeme geodetické zaměření v předstihu, než budeme žádat o povolení stavět, zkrátíme celý proces o 5 let. To je moře ušetřeného času. První úsek by se měl začít stavět v roce 2025.  Varšava! Tenhle týden jsme tam odletěli s našimi ministry na už šesté česko-polské mezivládní konzultace. A bylo to pěkně nabité.  O Polsku se mluví jako o zemi, z které si máme brát příklad, pokud jde o dálnice. Asi se máme co učit. Řekli nám, že právě teď staví 1000 kilometrů dálnic. Máme s Poláky společné pracovní skupiny, které budou řešit rozšíření dopravní sítě napříč našimi hranicemi. Bavili jsme se i o vodní dopravě. Podpoříme splavnění Odry a její zařazení do transevropské dopravní sítě.   Trošku ostřejší byla debata na téma životní prostředí. Nějaké polské soukromé firmy navezly před několika měsíci do Česka nelegální odpad, tak jsme polskou stranu požádali, aby to vyřešila. Výsledek pozitivní. Z Bohumína je slíbili odvézt do 3 až 4 měsíců. Ve Frýdku-Místku, kde už radnice nechala ty jejich odpadky zlikvidovat, se budou podílet finančně.  Taky jsme mluvili o dolu Turów, který bere lidem na Frýdecku a Hrádecku podzemní vodu. Zavázali se, že budou maximálně spolupracovat a nabídli zapojit české firmy do měření hluku z dolu a zprostředkují všechny odborné podklady řešení na ochranu podzemních vod na české straně. Každopádně nás čekají ještě tvrdá a odborná jednání.  Poláci se taky chtějí zúčastnit konference k uhlíkové neutralitě, kterou pořádáme s ministrem Brabcem 17. září. Tady se zase mají co učit oni od nás. Máme už schválenou Politiku ochrany klimatu, která počítá se snížením emisí CO2 do roku 2050 minimálně o 80 %. Podle nejnovějších studií pochází polovina nečistot v našem ovzduší ze zahraničí. A hlavně v Moravskoslezském kraji je kvalita ovzduší závislá na situaci v polském pohraničí. Naštěstí se Polsko inspirovalo našimi kotlíkovými dotacemi a Novou zelenou úsporám a svoji vlastní verzi spustili loni.  Měli si co říct i naši ministři průmyslu a obchodu. Karel Havlíček vyjednal u Poláků podporu rozšiřování Dukovan. Jedná o tom totiž se všemi okolními státy. Všechny naše sousedy respektujeme, ale taky jim vysvětlujeme, že z našeho plánu jádro rozšiřovat prostě neustoupíme. U Poláků máme podporu, dokonce jim budeme pomáhat s rozvojem jejich vlastní jaderné energetiky. Tím myslím technologicky, legislativně i politicky na úrovni EU. Polsko se připravuje na velké investice do jaderných reaktorů. U nás zase padlo důležité rozhodnutí Ministerstva životního prostředí, které za sebe vydalo kladné stanovisko k rozšíření Dukovan.   Polsko nás taky podpoří v žádosti o Centrum excelence pro umělou inteligenci. Takové budou v Evropě asi jen 4. A taky jednal Karel Havlíček o koordinaci s Polskem v útlumu těžby uhlí. Super!  Ve Varšavě si samozřejmě spolu sedli i ministři pro místní rozvoj. Klára Dostálová a Jerzy Kwieciński mluvili hlavně o tom, jak nejlíp společně postupovat při hájení našich zájmů v novém programovém období EU 2021–2027. Je to pořád ta samá věc, o které vám píšu průběžně. Když chceme rozvíjet naši zemi a jednotlivé regiony efektivně z peněz Evropské unie, musíme mít větší svobodu rozhodovat, kam a na co přesně půjdou. Klára se s Jerzem Kwiecińskim dohodla, že společně budou požadovat víc peněz na pokračování přeshraničních programů, ten česko-polský si vede skvěle. Taky jsme polským kolegům ukázali naše pokroky se stavebním zákonem. Bylo vidět, že je to dost zaujalo.  Ve Varšavě bylo důležité setkání našich ministrů obrany. Lubomír Metnar a Mariusz Blaszczak podepsali mezivládní dohodu o spolupráci v oblasti vojenského letectví. Prohlubuje spolupráci v rámci NATO, umožňuje přeshraniční lety stíhaček a rozšiřuje možnosti spolupráce při výcviku. Čeští a polští vojáci mají vynikající vztahy. Společně cvičíme, přispíváme do Battlegroup EU, budujeme logistické centrum V4. Naši ministři obrany taky ve Varšavě mluvili o tom, že by Poláci mohli podpořit náš projekt elektronického boje.  Ministry jsem tenhle týden vzal i na výjezd do Karlovarského kraje. Určitě jste viděli fotky, dával jsem jich spoustu. Tomuhle kraji jsme se rozhodli věnovat speciální péči. Ministerstvo pro místní rozvoj ho spolu s Ústeckým a Moravskoslezským zařadilo do programu RE:START. Z něj minulý rok Karlovarští vyčerpali 290 milionů korun. K tomu mají otevřené dotační programy od ministerstva za 2,7 miliardy. V rámci Integrovaného regionálního operačního programu už bylo podpořených 254 projektů za víc než 2,5 miliardy. Třeba komunitní centrum v obci Lomnice, kam jsme poslali 17 milionů nebo sociální byty ve městě Rotava, na které jsme přispěli 4,6 miliony. Chtěli jsme se na ně osobně podívat, a tak jsme nasedli do busu a jeli.  No jeli… u obce Krupá jsme čekali 40 minut. Podle hejtmanky Karlovarského kraje Jany Mračkové Vildumetzové se tenhle úsek opravuje už víc než 5 týdnů. Na cestě zpátky bychom se zasekli znovu, ale to už jsme museli projet na majáky, protože jsem spěchal do práce. V opačném směru řidiči čekali minimálně hodinu. Nikdo tam přitom nepracoval. A to bylo teprv 18 hodin. Vůbec se nedivím naštvaným řidičům. Naštvaná je samozřejmě i hejtmanka, schválně koukněte, co k tomu dala na Facebook.  Hned jsem se ptal, kdo na tom dělá. Prý společnost Silnice Group. A ti tvrdí Ředitelství silnic a dálnic, že bude hotovo 28. září. No to jsem zvědavý. Nový šéf ŘSD by měl udělat opatření, aby se délka opravy maximálně zkrátila. A věnovat té opravě mimořádnou pozornost. Ministr dopravy by si to měl pohlídat.  O tom, jak to občas funguje na ŘSD vypovídá i to, že za rok začnou se stavbou dálničního úseku Krupá. To znamená, že po silnici, kde jsou teď kvůli opravám hodinové fronty, se už nebude tak intenzivně jezdit. Samozřejmě všichni budou radši využívat dálnici. Nemohlo teda ŘSD s tou opravou dva roky vydržet, než bude dálnice hotová? Případně udělat jen nejnutnější zásahy?   V Karlovarském kraji má posledních 24 kilometrů, kde je potřeba dostavět dálnici D6, 600 majitelů. ŘSD si dalo plán, že to bude vykupovat 2 roky, tak to ani náhodou. Musí to zkrátit, doufám, že o rok. A naše hejtmanka se nabídla, že s tím pomůže. Nejdůležitější roli budou hrát starostové. Přece se nemůže stavba dálnice tak dlouho vléct. Nejnověji uváděné datum dokončení je rok 2026. Cože? Vždyť naposledy ŘSD slibovalo 2025, tak prosím pojďme ty termíny zkracovat, ne prodlužovat!  Karlovy Vary jsou nejhůř dostupné krajské město v Česku, a přitom tam mají naprosté unikáty. Císařské lázně, kterým jsem v roce 2016 slíbil peníze na rekonstrukci a tento rok po splnění podmínek dostaly od státu 250 milionů, k tomu 200 milionů od kraje a 100 milionů od města. Hejtmanka Vildumetzová slíbila, že budou zprovozněné v roce 2023, tak se těšte na další krásnou obnovenou památku. Pak tady máme Hotel Thermal, o kterém vám za chvilku napíšu. A samozřejmě každý rok jezdí tisíce lidí na Mezinárodní filmový festival. Pokud chceme dostat zahraniční turisty i jinam než do Krumlova, Prahy nebo Telče, potřebujeme mít prostě hotovou dálniční síť.  Celková délka dálnice D6 je 177 kilometrů, z toho 90 je v provozu, 15 ve výstavbě a 72 v přípravě. Na Karlovarsku je teď rozestavěných 14,6 kilometru ve 3 úsecích, z toho 2 navazují na současný konec dálnice u Nového Strašecí. Ty se otevřou v prosinci příštího roku. Obchvat Lubence dlouhý 5 kilometrů, který naváže na už zprovozněný čtyřkilometrový úsek Lubenec - Bošov, otevřeme v polovině roku 2021. Ve stejném roce spustíme stavbu posledních třech úseků D6 ve Středočeském kraji a rok nato zbývající úsek v Ústeckém kraji.  Jasně, spousta lidí je frustrovaná, že jdou práce pomalu. Ale platí to, co vám pořád vysvětluju. Minulé vlády prostě ty stavby nejenže nezahájily, ale ani nepřipravily, takže makáme od nuly. Dokonce v případě D6 u Karlových Varů navrhlo Ministerstvo dopravy za úřadování Víta Bárty, aby byla užší a mohlo se na ní jezdit jen 110 kilometrů za hodinu. Chtěli tím ušetřit. Akorát by tím ale naštvali lidi. My tohle staré nesmyslné “řešení” přehodnotíme. Na celé dálnici bude klasicky 130 km/h. A bude široká 25,5 metru, ne 21,5 metru, jak to Ministerstvo dopravy chtělo.  Během výjezdu jsme se podívali i na stavbu mostu Doubí v Karlových Varech. Loni ho začali opravovat, ale zjistilo se, že je ve fakt špatném stavu. Takže místo opravy demolice. A tím pádem velká komplikace pro lidi z Varů. Snad ocení, že jim nový stavíme v rekordním čase. Rychlost byla taky jedno z hlavních kritérií při výběrovém řízení na zhotovitele. Musel zbourání starého a postavení nového mostu zvládnout nejpozději za osm měsíců. A díky tomu, jak kolegové na dopravě celý projekt zadali, jsme ušetřili nejmíň rok.  Ve Varech jsme se šli samozřejmě podívat i na to, jak pokračuje modernizace Hotelu Thermal. Investuje se do ní 580 milionů korun a dokončená bude v roce 2021. A taky jsme k tomu uspořádali tiskovku, která proběhla všemi médii. Všichni ví, že Thermal není jen ikona Karlových Varů, ale má celostátní význam, je to naše vizitka. A já byl první ministr financí, který se mu začal systematicky věnovat. Aleně Schillerové patří uznání, že se jí daří to, co jsem začal, úspěšně dotahovat do konce.  Lidi se ptají, proč vlastně Thermal patří státu. Proč jsme ho neprodali? No protože se nepovedla privatizace. Je to hodně divná historie z období vlády ODS, ale zkusím vám to vysvětlit. Hotel se měl v roce 1991 prodat. Nejvyšší nabídku tehdy dal podnikatel z Libanonu. Představte si ale, že si nechal zapsat vlastnictví hotelu do katastru nemovitostí, nikdy ale za hotel nezaplatil a ještě se ho snažil prodat jiné firmě. Do toho vstoupil druhý zájemce v pořadí a rozjel se kolotoč soudů o to, komu vlastně hotel patří. Spory se táhly 26 let… Až v roce 2017 Nejvyšší soud potvrdil konečným rozhodnutím, že Thermal patří státu.  Uf. Takže teď už víte, co celou tu dobu brzdilo investice do oprav a modernizace hotelu. Je to nejen symbol filmového festivalu, ale i celostátně významná architektonická památka. Proto ji věnujeme velkou pozornost a chceme pro ni ten nejlepší management. Na tiskové konferenci jsme představili nového ředitele Vladimíra Nováka. Je to zkušený manažer a v hotelnictví pracuje víc než 20 let. Jedním z jeho prvních kroků bude zapojení architekta pro modernizaci hotelové části.  Od chvíle, co jsem se Thermalu rozhodl věnovat, je to už 6. ředitel… Bohužel najít dobré manažery je těžké, a ještě těžší je ukecat je, aby dělali pro stát.  Hotel jsme propojili s agenturou CzechTourism, českými centry a velvyslanectvími v zahraničí a začal cílit i na perspektivní čínský trh. Přibyli taky německy mluvící hosté, ale i čeští klienti, zvýšil se počet kongresových akcí a taky se povedlo zvýšit tržby z pronájmu prostor. Hotelu jsme pomohli hlavně tím, že jsme mu v roce 2016 navýšili základní kapitál o 300 milionů.  Teď se modernizují pokoje, na řadu přijde fasáda i bazén. Speciálně do bazénu investujeme 110 milionů a dalších 30 milionů by měl investovat nájemce, který si ho pronajal na 15 let. Je to skvělý pokrok od situace, kdy jsme museli bazén v roce 2015 uzavřít z bezpečnostních důvodů. Nechtěli jsme ohrozit zdraví lidí. Navíc bazén prodělával 7 milionů ročně. Nabízeli jsme ho městu, které ho ale nechtělo. Můj cíl od začátku je otevřít ho k 1.6. 2021 před začátkem filmového festivalu. Bude to jediný venkovní bazén v republice s vřídelní vodou.  Soukromá společnost, která bude bazén provozovat, bude hotelu platit nájem milion měsíčně a bude se taky podílet na provozních nákladech.   A co se týče vzhledu pokojů, přistupujeme k tomu s respektem k historii, proto všechno konzultujeme s orgány památkové péče. Víme, že Thermal je jedinečný odkaz doby brutalismu a pro místní, i všechny, kdo jezdí každý rok na filmový festival, to je srdeční záležitost. Ale na druhou stranu už s tím musíme pohnout a modernizaci dokončit. Zároveň děláme modernizaci tak, abychom neohrozili provoz během filmového festivalu.  A mimochodem. Jako první vláda v historii jsme vydali usnesení, ve kterém jsme označili Mezinárodní filmový festival Karlovy Vary a brněnskou MotoGP jako kulturní události mimořádného významu, které budeme podporovat.  Tak.  Teď mám pro vás tipovačku. Pirátskou! Poprvé od roku 1989 se na pražském magistrátu hlasovalo TAJNĚ. Jo, poprvé.   Víte, kdo pro to zvedl ruku?   3 2 1  Tadá.  Přímo nejvyšší pražský pirát Zdeněk Hřib. Právě jeho hlas nakonec rozhodl, že v naprosto zásadní věci bude tajné hlasování místo veřejného.  Rozhodovalo se přitom o budoucnosti celé Prahy. Metru D, konkrétně zahájení geologického průzkumu. U něčeho takového je dobré vědět, kdo hájí jakou pozici, nemyslíte?  Piráti si umí budovat image správňáků, dokud se jim do rukou nedostane skutečná zodpovědnost. Když ale přijde rozhodování, které ovlivní osudy lidí v Praze a okolí, místo veřejného hlasování radši pokoutně nahážou lístky do krabičky, aby nikdo neznal jejich rozhodnutí.  Na dalším jednání se naši zastupitelé ptali pana primátora Hřiba, kde ty lístky vlastně jsou? Že by se na ně rádi koukli. Víte, co jim řekl? Že si je zapomněl doma v saku. Pohoda, ne? Tak snad je nezapomene vytáhnout z kapsy, až ponese sako do čistírny…  Když už jsme u těch Pirátů. Všimli jste si v médiích, že předseda jejich poslanců Jakub Michálek podal žalobu, kterou se domáhá, abych zveřejnil Národní investiční plán?   My ho připravujeme a bude zveřejněný do konce tohoto roku, tak jak jsem slíbil. Byl to můj nápad zmapovat investiční potenciál celé naší země. Projeli jsme kvůli němu s ministry všechny kraje. A je to brutální práce pro stovky lidí napříč několika ministerstvy, takže se musím smát antibabišovským aktivistům v médiích, kteří šíří lži, že jsme něco slíbili.   Během našich výjezdů jsme slíbili jen dvě věci. Magnetickou rezonanci v Kroměříži a tento rok byla skutečně otevřená. Taky jsme slíbili pomoc paní starostce ze Semil, jak postupovat u získání dotace na mateřskou školku. NIC JINÉHO. Národní investiční plán není slib, je to zmapování potenciálu na hospodářský růst celé naší země založený na investicích a budu s ním hlavně argumentovat při projednávání nového programového období s Evropskou komisí, kde požadujeme peníze hlavně na investice.  Je zábavné sledovat pana Michálka, který se domáhá dokumentu, který ještě není hotový, a proto ho ani vláda nemůže zveřejnit. Nicméně, když už si dal tolik práce tak bych mu rád připomněl, že to není vláda České republiky, která by něco tajila, ale že to je právě Rada hlavního města Prahy, která poprvé od roku 1989 hlasovala TAJNĚ a to pod vedením pirátského primátora. Takže by si možná měl zamést před vlastním prahem, než začne podávat žalobu.  Je vlastně sranda, jak se Piráti snaží dělat politiku žalobami a udáváním do Bruselu a na všechny možné adresy, nikoliv tím, že by dělali skutečnou politiku. Musím se smát, jak je to trapné. Piráti umí jen kritizovat a udávat. A máme se na co těšit, protože naši promigrantští Piráti jsou ve frakci se zelenými fanatiky v Evropském parlamentu. Pokračují tak v tradici pana Bursíka, který tady nadělal miliardové škody na solárech. Tento expert, kvůli kterému nemáme dálnici do Tábora ani nový Temelín a platíme z rozpočtu desítky miliard za obnovitelné zdroje, teď radí Pirátům, aby zakázali Pražákům auta.  Pojďme radši dál.  Už minule jsem vám psal, jak se daří zdravotnictví a že do něj teče rekordní množství peněz. Dával jsem vám i k tomu graf. Nebudu všechno opakovat, jen jedno nejdůležitější číslo. 346 miliard. Tolik půjde do zdravotnictví z veřejného zdravotního pojištění.  Peníze na péči v nemocnicích i na domácí péči stouply od roku 2013 o neuvěřitelných 61 procent. Tak moc je pro naši vládu kvalitní zdravotní péče důležitá. A rostou všechny oblasti zdravotnictví.  A tenhle týden se Adam Vojtěch a Alena Schillerová dohodli na rozpočtu Ministerstva zdravotnictví pro příští rok 7,5 miliardy. Když se přičtou evropské peníze, dělá to skoro 9,2 miliardy.   Adamovi Vojtěchovi se podařilo vyjednat o 220 milionů víc, než se původně plánovalo. Na podporu vzdělávání mladých lékařů půjde 100 milionů. Dalších 100 milionů půjde na to, co bylo potřeba udělat už dávno. Všichni o tom ví, ale skoro nikdo o tom nemluví. Zlepšení psychiatrické péče. Budeme investovat do toho, aby psychicky nemocní měli humánnější prostředí. Ne jako teď klidně po osmi na jednom pokoji. Takže peníze použijeme na transformaci psychiatrických nemocnic. No a těch zbývajících 20 milionů dostanou organizace, které pečují o pacienty, jako jsou hospice.  S Adamem Vojtěchem jsme si dali taky tenhle týden schůzku a bilancovali jsme. Ukázal mi věci, na kterých teď pracuje, a které chce stihnout do konce roku. Stejně jako jsem vám psal s ostatními ministry v minulém hlášení.   Nemůžu tím zaplnit celé hlášení, tak heslovitě.  Zavedení lékového záznamu pacienta. Díky němu budou všechny záznamy na jednom místě. Nebude tolik docházet k tomu, že doktoři a lékárníci nevhodně kombinují léky, nebude se plýtvat penězi ze zdravotního pojištění. Když to poslanci schválí v září, spustí se v půlce příštího roku.  S lékovým záznamem je spojené i LÉČEBNÉ KONOPÍ. Těžce nemocným pacientům pojišťovny zaplatí 90 procent ceny 30 gramů měsíčně. Ale jak říkám, je to spojené do jednoho zákona s lékovým záznamem.  Dál tady máme zvýšení dostupnosti léčiv pro pacienty, rychlejší vstup inovativních léků a taky léků na vzácná onemocnění na český trh, novelu zákona o zdravotních pojišťovnách, aby správní a dozorčí rady byly obsazované transparentně, zákon o elektronizaci zdravotnictví, o odškodnění za újmu způsobenou očkováním, pokračování v reformě psychiatrické péče a v reformě primární péče.   Skvělá je i podpora vzniku nových ordinací praktických lékařů a zubařů v místech, kde nejvíc chybí. Už 19 zubních ordinací získalo dotaci celkem za víc než 22 milionů korun. Dalších 14,5 milionu korun získalo 40 ordinací praktických lékařů. Díky tomu se bude mnohem snadněji žít 86 tisícům lidí, kteří se museli hodinu trmácet za doktorem.  Schůzka Aleny Schillerové s Adamem Vojtěchem uzavřela tu dlouhou šňůru jednání o rozpočtu na příští rok. Popisoval jsem vám ji snad celé prázdniny. Takže tenhle týden mohlo Ministerstvo financí oficiálně odeslat vládě návrh zákona o státním rozpočtu 2020. Celkové výdaje 1618,1 miliardy, příjmy 1578,1 miliardy. Schodek 40 miliard.   Už jsem vám psal, co všechno tenhle rozpočet lidem přinese, tak fakt jen výběr pár věcí: Další zvýšení průměrného starobního důchodu o 900 korun. Díky tomu bude průměrný důchod 14.326 korun. Zvýšení rodičáku z 220 na 300 tisíc. Zvýšení platů u pedagogických pracovníků v regionálním školství o 10 procent, nastavujeme růst tak, aby v roce 2021 byl průměrný plat minimálně 45.000 korun. U nepedagogických pracovníků růst o 7 procent a nastavení růstu tak, aby v roce 2021 byl v průměru minimálně 24.000 korun. Zvýšení výdajů Ministerstva obrany o 8,8 miliardy na celkem 75,5 miliardy. V roce 2021 budou výdaje na obranu 1,4 procenta. Zvýšení podpory výzkumu, vývoje a inovací o 5,5 miliardy na celkem 47,6 miliardy. Rekordní investice za 146,7 miliardy, z toho z národních zdrojů 88,5 miliardy.  To jsem to zas natáhl. Ale ještě vám chci napsat o všech těch pomluvách, které se šíří kolem mého údajného střetu zájmů.  Celý předběžný audit je absurdní. Někdo mě chce trestat za období, kdy jsem nebyl ve vládě nebo že jsem vyhověl slavné novele lex Babiš? Ano, představte si, že EVROPŠTÍ auditoři prý přehlédli tak základní fakt, že když už si dovolili použít a vykládat pouze český zákon, tak to udělali v situaci, kdy to ani nebylo možné. Ten paragraf, který používají, se totiž použije zjednodušeně jenom na členy vlády a to jsem od 24.5. do 6.12.2017 NEBYL.  Byl jsem 1. místopředsedou vlády pro ekonomiku a ministr financí od 29. ledna 2014 do 24. května 2017. Od 6. prosince 2017 jsem byl předseda vlády České republiky, od 24. ledna 2018 v demisi. 6. června 2018 jsem byl znovu jmenován do funkce a pověřen sestavením další vlády.  Tudíž ten paragraf v této části použít NEJDE 😂 Slyšel jsem, že se prý takové základy učí už v prvním ročníku na právnických fakultách.  Pan profesor Jiří Chýla k tomu napsal blog. Určitě si ho přečtěte. Dával jsem ho v týdnu na Facebook. Je pro mě neuvěřitelné, že se ještě někdo objektivně, odborně a hlavně veřejně dokáže podívat na tuhle problematiku. Pan Chýla je odvážný člověk a doufám, že za svůj názor nebude perzekvován.    Víc se k tomu nechci vyjadřovat, protože mám jen stejně obecné informace jako vy. Klára Dostálová už za Ministerstvo pro místní rozvoj svoje řekla.   A všem případným hejtrům chci jen připomenout, že odpověď Evropské komisi prý připravovalo několik ministerstev a řídících orgánů.   Je to fakt směšné s tím zákonem o střetu zájmů, který se v průběhu svého projednávání změnil na lex Babiš. Za dva roky v téhle zemi došlo k 20 tisícům případů porušení povinnosti podat majetkové přiznání. Já jsem ten zákon neporušil, ale Evropská komise se na mě stejně zaměřila. Takže radši ještě jednou to zopakuju: za dva roky 20 tisíc případů porušení. Právě taková je podle Ministerstva spravedlnosti bilance novely zákona o střetu zájmů, která v praxi funguje od září 2017. Nejčastěji povinnost porušují komunální politici. Takže očividně jedním z mála, který se tím zákonem řídil a řídí, jsem byl já. Přečtěte si k tomu celý článek na iRozhlasu, co jsem dal v týdnu na Facebook.  Ve střetu zájmů jsou paradoxně i někteří komunální politici z Městského úřadu v Černošicích, který o mém střetu zájmů rozhoduje. Dokonce místostarosta Černošic Petr Wolf natvrdo prohlásil, že nesouhlasí se zveřejňováním příjmů politiků na internetu! Dávám vám k tomu článek za chvilku na Facebook.  Teď už jen ve zkratce.  Fotky a video z oslav Slovenského národního povstání jste viděli. Taky z výstavy Voda a civilizace, kam vás srdečně s Richardem Brabcem zveme. V týdnu jsem ještě byl na poradě českých velvyslanců, kteří reprezentují náš stát po celém světě. Mluvil jsem s nizozemským ministrem zahraničí Stefem Blokem. S Holandskem máme mnoho společného, ale na přerozdělování migrantů se prostě neshodneme. Jednal jsem i s irským místopředsedou vlády Simonem Coveneyem, který je i ministrem pro brexit. Zajímavé je, že tam mají menšinovou vládu a s opozicí nějakou formu dohody, požádal jsem o její zaslání. Po telefonu jsem mluvil s Borisem Johnsonem. Řekl jsem mu, že Evropská unie není jen Německo a Francie, kde jednal o brexitu, ale i V4. Takže jsem ho k nám pozval a navrhnul jsem mu, že zkusíme brexit společně s premiéry V4 probrat. Budeme hledat řešení, které by uspokojilo všechny. A taky, ať přijede ochutnat naše skvělé české pivo. V Bruselu se pořád jedná o tom, jak bude vypadat nová Komise, naše vláda schválila Věru Jourovou jako kandidátku za Českou republiku a já jsem to hned napsal paní Ursule von den Leynové. Pak jsem jí i volal, a byl to už náš třetí telefonát, abych jí znovu řekl, že Věra je skvělá kandidátka a jako vice prezidentka Komise by určitě výborně reprezentovala region střední a východní Evropy. Taky jsem se začal chystat na cestu do Turecka, kde chci podpořit české obchodní projekty a otevřít jim dveře. Budu se i snažit řešit dědictví tradičních demokratických stran, tím myslím kauzu České exportní banky a elektrárny Adularya, kde můžeme přijít až o 14 miliard. Cestou zpátky z Turecka to vezmu přes Budapešť a povečeřím s premiéry Viktorem Orbánem, Peterem Pellegrinim a se srbským prezidentem Aleksandarem Vučićem. Pak vystoupím na mezinárodním demografickém summitu s projevem o stavu v ČR a o naší rodinné politice. Náš cíl jsou tři děti v rodině. O tom jsem vám napsal nedávno docela dlouhý report. Zastavím se i na našem českém velvyslanectví, kde pozdravím 50 našich starostů, kteří budou v Budapešti na Setkání českých a maďarských partnerských měst a obcí.  Tak jo. Pro dnešek celý. Přeju krásnou neděli."
c97cf8b9ce537ce7615e034719dc6617,"Úřad vlády právě teď. S Adam Vojtěch a Jana Mračková Vildumetzová a zástupkyněmi zdravotních sestřiček ❤️"
ccbc1781c5f25b0dde0ec5e89d45a666,"Adam Vojtěch a ředitelé krajských hygien 👍"
CDAF0618607195E9C5B23E318D0E72B5,"Čau lidi, co se to děje? Nechápu to, čtu to znova a znova. Prasklá žilka, Tim Cook, boj s tukem, páreček pávů jako svatební dar, fórky o Spasiteli, Vůdci, plnění plánu, žena za zády, věci do beden, Bill Gates, rošťák Tango, dárek pro Donalda Trumpa, s Ellou ze svahu, Vincentka, Masaryk, kalorická katastrofa, jedno dvě pivka, zhubnul jsem 9 kilo, ještě dejchám, sorry jako.   Ne nezbláznil jsem se, tohle všechno, a ještě mnohem víc jste ode mě četli v týdenních hlášeních, které dělám každou neděli. Někdy i v sobotu, to je pravda. Někteří z vás je čtou od úplného začátku a já si toho hrozně cením. A samozřejmě každého, kdo mě sleduje.   A teď si poslechněte, co se stalo. Měl jsem mžik a říkám kolegovi, ať zkusí spočítat, kolik jsme těch týdenních hlášení už udělali. Tak si představte, že jsem měl dobrou intuici. Prý už jich bylo 99. To znamená, že to píšu už dva roky a vy právě čtete hlášení s číslem 100! Ty brďo! Doufám teda, že to kolega dobře spočítal, jinak… víte co ☠️   Tak a teď to hlášení číslo 100.   Klima. Některé z vás tohle téma zajímá úplně nejvíc ze všeho. Aspoň podle komentářů, které jsem si před časem četl. Když naše země odmítla podepsat uhlíkovou neutralitu do roku 2050, strhl se hrozný řev. Nejvíc mě mrzí, jak brutálně někteří komentátoři překroutili moje výroky, i když jsem naprosto střízlivou analýzu napsal sem na Facebook. Byla fakt obšírná a dokonce bych řek, že i na moje poměry dlouhá, tak se jim to asi nechtělo číst a přemýšlet nad ní. Tu pasáž nemůžete přehlédnout, začíná slovy “KLIMATICKÝ ARMAGEDDON!”   Těm, kteří vytrhli z mého projevu o klimatu pár vět, aby pak měli v novinách šťavnaté titulky, vzkazuju: Stojím si za vším, co jsem řekl. Nejen proto, že to mám podložené fakty a čísly, ale taky proto, že mnou řízená vláda reálně maká na lepším životním prostředí a pomáhá lidem.   Všechny koncepční vládní materiály týkající se změny klimatu a přípravy naší země na něj, včetně tisíců konkrétních projektů vznikly až po roce 2014, když na Ministerstvo životního prostředí přišel náš Richard Brabec. Do té doby nikdo nic nedělal!   Příští týden spolu jedeme na tři dny do terénu a já vám pak napíšu, jaké projekty pro lidi máme nachystané v rámci adaptace na klimatickou změnu. Hlavně boj se suchem.   A tenhle týden jsme se spolu s ministrem Brabcem potkali s panem Janem Rovenským z Greenpeace Česká republika a Jiřím Koželouhem z Hnutí DUHA - Přátelé Země Česká republika. Mluvili jsme hlavně o klimatické změně, uhlí, uhlíkové neutralitě i elektromobilitě.   Je jasné, že nemůžeme mít na všechno stejný názor. Že ale musíme mít jasnou představu, jak bude pokračovat další snižování spotřeby fosilních paliv, hlavně uhlí, v tom se stoprocentně shodnem.   Věděli jste, že pouhé dvě uhelné elektrárny v Česku mají dohromady skoro stejnou produkci CO2 jako úplně všechny osobní auta, která jezdí na našich silnicích? Neuvěřitelné, že? Dvě elektrárny versus 5,5 milionů aut. Takže nám je jasné, kde máme rezervy.   Richard Brabec a ministr průmyslu a obchodu Karel Havlíček už založili expertní uhelnou komisi, která se ještě do konce léta poprvé sejde a začne řešit, kdy a za jakých podmínek v Česku skončí Doba uhelná.   Na druhé straně chceme udržet energetickou soběstačnost a bezpečnost a taky samozřejmě únosnou cenu energií pro všechny lidi. A tomu bude odpovídat plán na další odstavování uhelných bloků elektráren.   Prostě, snižujeme a budeme i dál snižovat naše emise uhlíku. Jak už jsem několikrát potvrdil, plníme závazky z Pařížské dohody i klimaticko-energetického balíčku Evropské unie.   A máme i plán, jak snížit emise uhlíku dokonce o 80 % do roku 2050. I když to nebude vůbec jednoduché a bude to znamenat doslova revoluci ve spoustě oblastí našeho života.   Jo a mimochodem, pánové z Greenpeace a Hnutí Duha nás pochválili za skvělý program Nová zelená úsporám. O něm jsem vám toho tady napsal už plno.   To, čemu se říká, uhlíková neutralita v roce 2050, je teď oblíbené téma. My jako vláda ale nechceme žonglovat procenty a čísly. Naopak považujeme za samozřejmé a odpovědné vůči lidem vysvětlit, co všechno se v jejich životech bude muset změnit, abychom uhlíkové neutrality dosáhli. A je snad jasné, že pro tak průmyslovou zemi, jako jsme my, to bude daleko složitější než třeba pro Lucembursko nebo Dánsko.   A když už jsme u toho klimatu, tak jsme se společně s Richardem Brabcem ještě potkali s klimatologem Radimem Tolaszem, který zastupuje naši zemi v mezinárodním klimatickém panelu IPCC. Bylo to fakt zajímavé povídání. Pan Tolasz vyprávěl o tom, proč vlastně dochází k současnému oteplování planety a jaké můžou být další dopady na svět i konkrétně na naši zemi.   Pokud by nás chtěl někdo obviňovat, že jsme popírači klimatické změny, tak je úplně mimo. Vždyť třeba právě Richard Brabec je vzděláním geolog a dokáže naprosto jasně a jednoduše vysvětlit, proč se na současném oteplování planety s vysokou pravděpodobností podílí lidská činnost.   V dějinách Země se uhlík desítky milionů let postupně ukládal do rostlin, ze kterých následně vznikla obrovská ložiska uhlí. Podobně vznikala i ložiska ropy. No a většinu toho uhlíku v podobě skleníkových plynů pak lidstvo spalováním fosilních paliv během pouhých 200 let zase vrátilo do ovzduší. Stovky miliard tun!    S panem Tolaszem jsme se shodli, že musíme především pokračovat ve snižování spotřeby fosilních paliv, ale taky, že svět nemá šanci klimatickou změnu zastavit nebo aspoň zpomalit bez spolupráce VŠECH producentů skleníkových plynů, hlavně těch velkých, jako jsou USA, Čína nebo Indie.   Ale tohle jsem už říkal na Evropské radě, psal jsem vám to do hlášení a budu o tom mluvit i na celosvětovém klimatickém summitu, který bude v září v New Yorku.   Se snižováním emisí souvisí i naše jaderná ambice. Vybudovat další jaderný blok. Určitě jste to zaznamenali, byly toho plné noviny. Tento týden jsme na vládě udělali důležitý krok a přijali usnesení, které určuje parametry vybudování dalšího jaderného zdroje.   Ano, je to tak. O dalším jaderném blok se u nás diskutuje spoustu let. Našemu ministrovi průmyslu a obchodu Karlovi Havlíčkovi stačily dva měsíce ve funkci, aby určil jasnou cestu a nechal si ji schválit vládou.   Takže konec spekulací, rozšíření jádra bude v Dukovanech, kde se vybuduje nový zdroj o výkonu 1200 megawattů, investorem bude ČEZ a stát poskytne legislativní garance.   Zjednodušeně, reaktor vybuduje dceřiná firma ČEZu, pokud by ale mezi tím došlo ke změně zákonných podmínek a došlo tím k ohrožení ekonomiky nebo bezpečnosti projektu, stát přejímá rizika. Přípravou je pověřen resort ministra Havlíčka spolu s vládním zmocněncem pro jádro Jaroslavem Mílem.   Rozhodnutí jít do jádra je odvážné, ale taky nezbytné, a to jak s ohledem na zachování energetické nezávislosti naší země, tak ve vztahu k životnímu prostředí. Jádro je čistý zdroj a pokud chceme dodržet náš plán snižování těžby uhlí, na kterém jsme dnes závislí skoro z POLOVINY nemáme jinou možnost.   Ale pozor, jasně, že budeme zároveň podporovat obnovitelné zdroje. Ty se stanou během jedné generace druhým nejvýznamnějším zdrojem, který bude pokrývat až čtvrtinu naší energie. Slunce, voda, vítr, biopaliva…   Když říkám podpoříme, myslím tím hlavně menší zdroje. Včetně solárů. Vy víte, že já sám jsem je kritizoval, protože se z nich stal v minulosti obrovský tunel. Ale myšlenka získávat energii s pomocí slunce není vůbec špatná, jen jsme si ji před deseti lety nechali zošklivit. A nedivím se, že je vůči tomu dneska odpor, doplácí na to stát, spotřebitelé i firmy.   Takže z toho máme tenhle 1000miliardový tunel tradičních demokratických stran. Tisíc miliard korun zaplatíme za to, že si někteří tradiční politici a kmotři udělali kšeft pro sebe. Umíte si představit, co všechno jsme za to mohli mít?!   Chyba ale není v myšlence, ale v tom, že se naše vlády mezi roky 2005-2010 ukázaly jako největší porevoluční energetičtí diletanti. Nejenže neodhadli situaci na trhu, ale ještě se nechali ovlivnit solárními barony.   My se proto soustředíme na malé solární zdroje, rodinné domy, malé a střední firmy nebo třeba průmyslové haly, z jejichž střech se můžou díky solárním panelům stát malé výkonné elektrárny. Tohle všechno se bude kombinovat s chytrou energetikou založenou na nejmodernějších technologiích spojených s chodem domácností, firem a úřadů.   Ale zpátky k jádru. Bude to dlouhá cesta, řada zájmových skupin na nás bude útočit a budou zpochybňovat úplně všechno, co chceme pro naši zemi udělat. Osobní útoky na ministra Havlíčka začaly už teď. A protože je jasné, že budování jádra bude znamenat útlum jiných zdrojů, můžete si zkusit tipnout, kdo za nimi stojí.   My jsme ale připraveni. Nenecháme se ani zastrašit ani nikým koupit. Neděláme populistická rozhodnutí, nepřehazujeme problémy na někdy příště, ať si je vyřeší ti, co přijdou po nás. To asi víte. Stačí si přečíst nějaké z mých sta týdenních hlášení, co jsem už dal sem na Facebook nebo mou knížku “Vize 2035 pro Českou republiku, pro naše děti.” Naší energetickou politikou plníme další slib.   A když už jsme u energetiky, ještě jedna zajímavá zpráva. Víte, kolik jsme získali do státního rozpočtu ze státních organizací ČEPRO a MERO podnikajících v ropném průmyslu? Za posledních 5 let to je už 8 miliard korun. A poslední rok dosáhly obě společnosti rekordního zisku.   A víte proč?   Protože jsou dobře řízené. Hodně jsem se na ně soustředil už jako ministr financí, změnili jsme management, zavedli tvrdá úsporná opatření a firmy dnes patří k nejvíce prosperujícím státním podnikům. S ministrem Havlíčkem jsme se proto potkali s jejich šéfy, Janem Duspěvou a Jaroslavem Kociánem, kteří nám představili další strategii obou firem.   Obě společnosti totiž sehrávají důležitou roli, pokud dojde k nepředvídatelným situacím na trhu s ropou. Víte, že jsme společně skoro online sledovali, jak ministerstvo průmyslu vyřeší pozastavené dodávky kontaminované ropy z Ruska před pár týdny. ČEPRO i MERO nám významně pomohly a společně se Státní správou hmotných rezerv jsme tento zatěžkávací test zvládli na jedničku.   A jedeme dál. Řešení dětských dluhů a dětských exekucí. Tenhle týden se to konečně ve sněmovně posunulo. Poslanci podpořili návrh novely insolvenčního zákona. A co je vážně neobvyklé, zvedlo pro ni ruku všech 175 přítomných poslanců. Roky to nešlo. Je to jedna ze spousty věcí, které se pohnuly až s naší vládou. Jako třeba zlepšení postavení spotřebitelů vůči operátorům, řešení situace předlužených lidí a celkově toho marasmu okolo exekucí, který jsme zdědili od minulých vlád.   Teď se ale se mnou pojďte podívat na to, jak konkrétně řešíme ty dětské dluhy a exekuce. V našem hnutí je tahounem tohoto tématu pan poslanec Patrik Nacher a to dlouhodobě. I díky jeho práci se podařilo schválit novelu insolvenčního zákona ve zrychleném projednání, to znamená jedním hlasováním.   Díky téhle novele se budou moct lidi, kterým dluhy vznikly ze dvou třetin do jejich osmnácti let, oddlužit do tří let.   Jinak řečeno, tito mladí lidé budou zařazení do skupiny zvlášť zranitelných osob, kterými jsou od 1. června 2019 senioři a lidé se zdravotním postižením. Na ty insolvenční zákon nově myslí v tom smyslu, že jim umožňuje se oddlužit ve zkrácené době 3 let a to bez splnění určitého procenta splácené částky.   Má to ale samozřejmě podmínku, aby novelu nezneužívali chytrolíni. Musí být evidentní poctivý záměr dlužníka, který musí vyvinout maximální úsilí dluh splatit. Novela tak navazuje na další kroky, které postupně vedou k řešení letitého problému dětských dlužníků.   Chceme prosadit řešení i dalšího problému. Vemte si tuhle situaci, která není vůbec vzácná. Dítě jede načerno a dostane pokutu. Ale kašle na to, ani rodičům to neřekne. A pak, po několika letech, dostane k 18. narozeninám dárek v podobě exekuce na částku několikanásobně vyšší, než jaká byla původní pokuta.   Ve sněmovně už čeká novela občanského zákoníku a občanského soudního řádu. Podle ní za peněžité dluhy dětí do 15 let ponesou odpovědnost jejich zákonní zástupci. U těchto sporů mladých lidí ve věku mezi 15 a 18 roky budou u soudu zastoupeni advokátem a soudy nebudou moct rozhodovat pro zmeškání či pro uznání. Logické, řekli byste, ale přitom tomu dnes tak není.   Jasně, v odborných právnických kruzích tento návrh způsobil malé pozdvižení, ale zaplať pánbůh za něj. Ministerstvo spravedlnosti mezi tím připravuje svoji vlastní verzi řešení dětských dlužníků do budoucna postavenou na omezení způsobilosti k určitým právním jednáním. Ať už to bude poslanecký návrh, nebo návrh ministerstva, případně kombinace obou dvou, jsem rád, že dvacet let neřešená věc se konečně posune, že se o tom mluví, že na to upozorňujeme, že to řešíme. Ty tisíce dětských exekucí jsou ostuda.   No a pak vedle toho, tu máme ještě jeden významný problém, který se taky týká exekucí – jde o stovky tisíc neplatných exekucí. I o tom jsem vám už psal. Jeden opoziční poslanec se do mě tenhle týden pustil, že s tím nic neděláme, tak to jemu i vám všem teď v rychlosti vysvětlím.   Nejdřív o co jde. Spousta exekucí by vůbec neměla běžet. Potvrdil to Nejvyšší i Ústavní soud. Už běžící exekuce vydané na základě neplatných rozhodčích nálezů by měly příslušné soudy automaticky zastavovat. Někde se tak sice děje, ale většinou bohužel ne.   Jak ale tlačit na nezávislé soudy? Společně s naším poslancem Patrikem Nacherem, jsme připravili několik kroků. Jednak v dubnu napsal ministr spravedlnosti Jan Kněžínek dopis na soudy a popsal jim situaci s neplatnými exekucemi. Připomněl jim, že každý okresní soud má jednoho vyššího soudního úředníka právě pro výkon státního dohledu nad činností soudních exekutorů. No a právě tento úředník může identifikovat exekuce vedené na základě neplatných rozhodčích doložek a soudy je pak můžou zastavovat.   A udělali jsme ještě další věc. Na začátku června jsem poslal dopis důležitým veřejným zaměstnavatelům, jako jsou ministerstva, Česká pošta, České dráhy, Armáda ČR nebo třeba Policejní prezidium s prosbou o kontrolu exekučních titulů, na základě kterých tito zaměstnavatelé strhávají svým zaměstnancům srážky z jejich mzdy. Tím můžou ověřit, jestli jejich exekuce nespadají do skupiny neoprávněně vedených a iniciovat jejich zastavování u příslušného exekutora nebo soudu.   Jak už již psal, mají to dělat hlavně soudy samotné, kterým jsme už psali. Ale já chci využít všechny možnosti.   No a když už vás tady na Facebooku mám, napíšu vám, jak jde zastavit neoprávněná exekuce. Třeba budete vědět o někom, komu se tahle informace může hodit.   Takže čtěte pozorně. Dlužník sám si musí zkontrolovat, jestli exekuce, která je vůči němu vedená, nebyla nařízená na základě neplatného rozhodčího nálezu. Ten jde poznat třeba tak, že nález byl vydán rozhodcem, který nebyl uveden přímo v rozhodčí smlouvě a nebo ho nevydal jeden ze tří rozhodčích soudů zřízených na základě zákona.   Jsou to tyhle tři: Rozhodčí soud při Hospodářské komoře ČR a Agrární komoře ČR Burzovní rozhodčí soud v Praze Rozhodčí soud při Českomoravské komoditní burze Kladno   Úplný základ v těchto případech je, jestli se výběr rozhodce uskutečnil transparentně, což se v mnoha případech prostě nedělo. Konstatoval to i Ústavní i Nejvyšší soud. Jsem rád, že se s rozhodčími doložkami dnes už skoro nepotkáme. Přítrž jim udělala třeba novela zákona o spotřebitelském úvěru, která platí od 1. 12. 2016.   Ještě chvilku chci zůstat u tématu spravedlnosti. Tenhle týden jsem si přečetl v Blesku něco, z čeho se mi udělalo vyloženě zle. Byly tam fotky a příběh malé Lucinky, kterou při bobování potrhala v obličeji tibetská doga. Tu měl údajně majitel vypustit z pozemku, aby se vyvenčila. Lucinka si fenu pohladila po hlavě a zádech a v tu chvíli na ni doga zaútočila.   Po dvou letech soud řekl, že se jedná jenom o přestupek. Když se podívám na fotky, představím si to fyzické i psychické utrpení. Nejen Lucinky, ale i rodičů. Rozhodnutí soudu je přece už jen z laického pohledu NEUVĚŘITELNÉ!   Rodiče se nesmyslné prohry u soudu nezalekli a bojují za spravedlnost pro Lucinku dál. Před rokem podali ústavní stížnost. Doufám, že Ústavní soud o ní rozhodne co nejdřív, protože to musí být pro rodinu opravdu těžké.   Chci si o tomhle případu promluvit s ministryní spravedlnosti Marii Benešovou a znát její právní názor. Já jsem taky otec a mám i malé vnučky a je hrozné si něco takového jen představit. No nic, nebudu to rozepisovat. Lucinka a celá rodina mají můj velký obdiv a držím jim strašně palce.   Pojďme radši na jiné téma. Aplikace „Pojď do mě“ jede na plné pecky. Určitě ji znáte a videa, jak mi lidi posílají vzkazy přes telefon, jste museli tady na Facebooku vidět. Takhle se ke mně dostal i Ondřej Toman. Mluvil o tom, že u nás žije přes jeden milion lidí s hendikepem, že se tomu hodně věnuje a že přišel na to, jak by se jim dalo tady u nás pomoct. Sám si tím bohužel prošel. Ve škole i při hledání zaměstnání. A nasbíral docela dost postřehů, jak odstranit zbytečné překážky, se kterými se dnes hendikepovaní musí potýkat. A že by se rád se mnou potkal.   Hned jsme našli termín. Přizval jsem taky ministra zdravotnictví Adama Vojtěcha, aby si to poslechnul. No, poslouchali jsme oba, pečlivě asi hodinu. Ondřej mluvil o diskriminaci na školách, o zneužívání příspěvku státu na podporu zaměstnávání osob se zdravotním postižením, o fungování úřadů práce. Zajímavé. Byl fakt dobře připravený. Jsem moc rád, že jsem to mohl slyšet od někoho, kdo se s tím v životě opravdu setkal.   S Adamem Vojtěchem jsme Ondřeje požádali, ať všechno sepíše a my pak připravíme dopis pro ministryni práce a sociálních věcí, která to má primárně na starost a zkusíme s tím pohnout. Věřím, že se jeho postřehy budou hodit, zrealizují se a my tím zlepšíme život hendikepovaným občanům.   Sešel jsem se taky s naší europoslankyní a nově i místopředsedkyní evropského parlamentu Ditou Charanzovou. Určitě pamatujete na moje předchozí hlášení, ve kterém jsem psal o volbě do nejvyšších pozic Unie a co všechno jsme museli vybojovat.   Naší delegaci se povedlo obsadit řadu důležitých míst ve výborech. Jsem rád, že se nám zúročila dobře poskládaná kandidátka, že máme odborníky, kteří se dostali na důležitá místa. V pondělí ještě nebylo jisté, jak to všechno dopadne, tak jsme se bavili, co by pro Česko bylo dobré, kde by bylo fajn mít zastoupení. A to se nakonec taky podařilo.   S Ditou jsme si vyměnili názory na to, jaké jsou naše další možnosti. Ve středu se bude na zasedání parlamentu ve Štrasburku volit šéfka Komise. No a nemohli jsme se vyhnout ani podrazu paní Šojdrové, která napsala všem kolegům, aby Ditu NEPODPOŘILI při volbě místopředsedkyně Evropského parlamentu. Nepřipomíná vám to něco? Už zase Češi proti Čechům tam, kde mají bojovat společně. Je to brutální ostuda takhle si navzájem škodit. Ale paní Šojdrové to teda moc nevyšlo, jak už jsem vám minule psal, Ditu zvolili europoslanci už v prvním kole.   Taky jsem po telefonu poprvé mluvil s kandidátkou na předsedkyni Komise paní Ursulou von der Leyen. Parlament o ní bude hlasovat příští úterý, a já doufám, že to dobře dopadne. Musím říct, že je to velmi příjemná dáma a mám pocit, že si bude umět prosadit svoje. Moc rád jsem slyšel, že chce, aby Komise byla celkově dobře geograficky a genderově vyvážená a opravdu se těším, že hned jak jí Parlament potvrdí, najdeme rychle příležitost se potkat.   Pojďme dál. Sněmovna v prvním čtení podpořila náš vládní návrh na zvýšení rodičovského příspěvku z 220.000 na 300.000 korun. Jak víte, budou na něj mít nárok rodiny s dětmi do 4 let, které ještě v lednu 2020 budou příspěvek pobírat.   A taky jsme ve sněmovně schválili náš vládní návrh na navýšení důchodů. Takže od příštího roku v průměru o dalších 900 korun měsíčně víc. Platí, co jsem slíbil, průměrný důchod v roce 2021 bude 15.000 korun.   Další skvělá věc. Tenhle týden se do Poslanecké sněmovny dostala legislativa, která umožní zavést bankID. Takže pro přístup do Portálu občana a dalších služeb státu už nebudete potřebovat občanku ani datovou schránku. Stačí se přihlásit údaji, které normálně používáte ve vaší bance. Je to velký krok k digitalizaci státní správy a já děkuju našemu vládnímu zmocněnci Vladimíru Dzurillovi, našim poslancům i Bankovní asociaci, bankám a ICT Unii za jejich podporu a práci.   Ve sněmovně ale nebyla jen práce, ale taky CIMBÁLOVKA. Naši poslanci Milan Hnilička a Petr Sadovský totiž slavili narozeniny, Petr dokonce padesátku, takže jsme se večer potkali dole na čtyřce a pořádně to oslavili. Moravské víno, muzika, zahrál i poslanec Miloslav Janulík, tentokrát naštěstí ne na stole 🙈 Každopádně bylo to moc fajn, povídali jsme si o tom, kam kdo pojede na dovolenou, ale taky samozřejmě o práci. Třeba o tom, jak se nám podařilo protlačit sněmovnou vznik Národní sportovní agentury, s kterou přišel právě jeden z oslavenců Milan Hnilička.   Tybrďo, to jsem se zas rozepsal. Ještě vám chci napsat trochu obšírněji jednu věc a pak už pojedem zkratkou.   Byl jsem na egyptském velvyslanectví u příležitosti Národního dne Egyptské arabské republiky. V projevu jsem vyzdvihl naši egyptologii. Naši vědci patří ke světové špičce. Shodou okolností slaví letos Český egyptologický ústav sto let od zahájení egyptologických přednášek na Univerzitě Karlově a šedesát let od svého založení v Egyptě.   I díky našim vědcům byla zachráněna spousta památek světového významu. Objevili třeba královské komplexy panovníka Raneferefa a královny matky Chentkaus II. Taky dokumentují památky pomocí 3D skenování, satelitním snímkování, objevili jedny z prvních osídlení raných křesťanů, které zanikly v důsledku klimatické změny. Pracují taky v Súdánu. A co je zajímavé, z archeologie se i díky práci českých egyptologů stává strategický obor analyzující vývoj civilizací.   Moc se těším, že práci našich špičkových vědců příští rok představí výstava organizovaná ve spolupráci s Národním muzeem v Praze. Bude věnovaná jejich světovým objevům v Abúsíru a velkoryse ji podpoří naše česká i egyptská vláda. O výstavě jsem mluvil s egyptským prezidentem panem Abd al-Fattáh as-Sísím a doufám, že ji přijde v červnu 2020 slavnostně otevřít.   Byl jsem i na recepci francouzského velvyslanectví, fotky jste určitě viděli, slavili jsme nejdůležitější francouzský svátek Le 14 Juillet, Dobytí Bastily a taky jsme si připomněli 100. výročí česko-francouzských diplomatických vztahů. Francie je pro nás moc důležitý partner, v obchodních vztazích, ale máme i spoustu společných kulturních, výzkumných a vzdělávacích projektů, třeba naše české firmy vyrábějí klíčové díly pro raketu Arianne. Spolupracujeme dokonce i v obraně.  Teď společně realizujeme výrobu unikátního obrněného vozidla TITUS, které dokáže ochránit až 12 vojáků nebo policistů před střelbou a výbuchy a pozor, bude jezdit na podvozku TATRA! Armáda ČR vyrobí 62 takových vozidel za 6 mld. Kč.   Taky chceme společně s Francií už konečně rozjet stavbu vysokorychlostních vlaků, takové TGV mezi Prahou, Vídní a Berlínem, to je už dlouho můj sen. Naše školy si s francouzskými vyměňují studenty a dokonce i my na Úřadu vlády si občas vyměňujeme úředníky, aby se vzájemně něco naučili. Do budoucna má tahle země pro nás velký potenciál. Takže se musíme pečlivě starat o to, aby všechno fungovalo a aby naše firmy a naši lidi měli vždycky ve Francii dveře otevřené. Já na tom třeba pracuju skoro na každé Evropské radě, kde sedím vedle Emmanuela Macrona, takže k tomu máme spoustu příležitostí.   Tak a teď už v heslech. Koukněte jako vždycky, co dala přes týden na Facebook Alena Schillerová. Má tam nálož informací. Třeba o rekonstrukci hotelu Thermal. Karlovy Vary si zaslouží konečně funkční a modernizovanou dominantu města.   Potkal jsem se s náměstkem ministerstva zahraničních věcí USA Davidem Halem. Byl jsem na výstavě Nezlomní, kterou mě provedla skvělá Zuzana Brikcius. Kdyby bylo na mně, hned bych ji navrhnul na ministryni kultury. I z téhle akce jsem dal plno fotek, snad vás nalákají, abyste do Obecního domu zašli taky.   Mějte se fajn."
d53b6dc6d7dcc3331c4a3393a6796d1d,"Mám prý zkusit pohnout horou, abych dostal našeho dvacetiletého studenta z Číny, vzkázal mi Jiří v naši aplikaci Pojď do mě. Chápu. Je to priorita. I pro mě, Jiří. Věřte mi. Proto jsem celý den s ministry Adamem Vojtěchem a Tomášem Petříčkem online, řešíme to a máme plán. Mrkněte na video 👍"
d63b9f86d74325ac2d6a71aa84f2b468,"Čau lidi, někteří z vás mi píšou, ať se vtělím do slepice, abych věděl, jaký to je. No, já si pamatuju, jak jsem u babičky jako malej pozoroval slepici, až z ní vypadne do slámy vajíčko, pak jsem ho rychle vzal a běžel za babičkou do kuchyně. Tady v Ekocentru na farmě mají 10 slepic a žijou si fajn. Jeden kohout, jinak samý holky.  Moji prarodiče měli malé hospodářství, dva koně, krávu, prase, kachny, husy, králíky. Potom jim to znárodnili, přišli o koně a krávu, a děda, který byl kovář, šel dělat do JZD. Ale zůstala jim zahrádka, na které jsem se pořádně namakal. Pomáhal jsem dědovi i se včelami. Zvířata miluju od dětství, pamatuju, jak jsem jako kluk brečel, když šel králík pod kudlu. Celý život jsme měli doma kočky a psy. Z Paříže si naše rodina přivezla kočku Pařížanku. Marocký král Hassan II., s jehož synem hrála moje starší dcera tenis, jí daroval psa, který se jmenoval Zoulou. V Etiopii jsme měli psa a taky opici, doma bych možná našel jejich fotky.  No a jak jsem byl tenhle týden na mimořádné Evropské radě v Bruselu, začaly mi v noci chodit stovky mailů. Obránci zvířat založili výzvu proti klecovým chovům slepic speciálně adresovanou mně a dostal jsem těch mailů asi dva tisíce. První noc jsem šel spát ve 2 a ještě se snažil odpovědět co nejvíc lidem. Odpovídal jsem i během jednání Rady v Bruselu, protože tam byly hrozné prodlevy. A na všechny ty maily šla moje jasná odpověď. Problémem klecových chovů jsem se teď začal zabývat, ty záběry ochránců zvířat jsou fakt otřesné a není důvod, aby zvířata takhle trpěla. Už se nám podařilo zakázat kožešinové farmy.  Není pravda, že naši poslanci zrušení klecových chovů zařízli. Sněmovna o tom ještě ani nehlasovala. Řešilo se to zatím jen na výboru, a pokud vím, tak jen 4 poslanci ANO byli proti a já s jejich pozicí zásadně nesouhlasím.  V Evropské unii se tohle řeší už 12 let. Leží tam petice s 1,5 milionem podpisů lidí, kteří si zákaz klecí ze srdce přejí. Ale jak víme, Evropská unie je neakční a všechno v ní hrozně dlouho trvá. Tak to budeme řešit na národní úrovni. Co se týče EU, požádal jsem našeho europoslance a experta na zemědělství Martina Hlaváčka, aby se tomu věnoval.  Taky se potkám s předsedou spolku OBRAZ panem Markem Voršilkou, abych znal jeho konkrétní pohled na věc. A detailně to určitě probereme i na klubu hnutí. Není to nic triviálního, v Německu o tom diskutovali snad 15 let, než klecový chov zakázali.  Teď poslední zpráva je, že se k boji proti klecím připojují i řetězce. Billa, Albert, Penny, Kaufland, Delmart, Coop, taky Nestlé, Costa Coffee a spousta dalších řetězců a hotelů. Každý podle svých možností, někdo okamžitě, někdo třeba do tří nebo do pěti let. Někteří poslanci navrhují zákaz od roku 2027.  Každopádně je potřeba, aby tento zákaz chovu slepic v klecích zásadně nezdražil vajíčka a aby byla cenově dostupná pro všechny.  A teď bacha. Jdeme na věc, která se týká většiny lidí. Obří akce na D1. Teď o víkendu začala největší stavba v dějinách. Najednou opravujeme 71 kilometrů. Letos 7 uzavírek, tenhle rok 4 dokončíme. A pak… budeme mít jednu z nejlepších a nejbezpečnějších dálnic ve střední Evropě. Od roku 2014 jsme do ní investovali 20 miliard a celkově bude oprava 160 kilometrů stát 26,6 miliardy korun.  Ministra Karla Havlíčka jsem upozornil, že se tam budu jezdit osobně dívat a dohlížet na to, že se bude makat, a to včetně víkendů. Kde to z bezpečnostních důvodů půjde, tak i v noci. Komplet opravená dálnice bude v roce 2021, jinak fakt POTEČE KREV.  Zkoordinovat tuhle kolosální stavbu bude brutální. Snažím se ministrovi dopravy Karlovi Havlíčkovi pomáhat, jak jen můžu, vytvořili jsme koordinační skupinu, ve které budeme my dva, čtyři šéfové firem, které stavby provádí, a šéf Ředitelství silnic a dálnic. Budeme všichni spojení on-line a nepřetržitě se informovat, jak to jde a jestli nevznikají problémy. Máme připravený informační servis pro řidiče přes světelné tabule, budeme instalovat speciální značky, využijeme rádia, sociální sítě a další média. K tomu 2 speciální weby Dopravní info a Nová D1, odkazy dávám do komentářů. Navíc je připravená odtahovka na každé uzavírce a garantujeme do 30 minut příjezd dalších odtahů, kdyby byly potřeba.  Jak vidíte, poradíme si. To je zpráva hlavně pro některé opoziční poslance, jejichž strany nechaly D1 rozpadnout a ostatní dálnice buď nestavěly, nebo je dvojnásobně prodražovaly. Teď nám radí, jak Ministerstvo dopravy řídit. Jediné, co v životě řídili, bylo tak maximálně svoje auto. Na rozdíl od nich já i pan Havlíček pocházíme z vrcholového byznysu a něco jsme v životě odřídili. Já svou bývalou firmu vybudoval ze 4 lidí v roce 1993 na 35 tisíc lidí v momentu, kdy jsem z ní odešel. Uřídil jsem ji úspěšně přes 7 pečlivě vybraných topmanažerů. A stejně postupuju i při vedení státu. S Karlem Havlíčkem makáme víc než 15 hodin denně, kolega Havlíček dokonce vstává 4:30 ráno, o 15 minut dřív než já. S dálnicemi se mu snažím pomáhat, 6. března spolu jedeme na Ředitelství silnic a dálnic, zkontrolujeme stav a zjistíme, s čím jim můžeme pomoct. Takže to nejlepší, co můžou politici chodící spokojeně na devátou do sněmovny udělat, je nechat nás pracovat.  A ještě chci poprosit o něco i vás, řidiče. Prosíme, buďte trpěliví, D1 se rozpadala 25 let a nám teď zbývá posledního 1,5 roku, abychom ji opravili. Vím, pro řidiče není žádná sranda těch 71 kilometrů uzavírek, i když větší část do konce roku zmizí. Bude to od vás chtít fakt pevné nervy nešlápnout na plyn a nekalit to v levém pruhu. I když vás ale bude svědit noha, prosím, nedělejte to. Jedna chyba a zablokujete celou tepnu. Nemyslete si, že se to nemůže stát právě vám, navíc nikdy nevíte, co se může přihodit okolo vás. Jde taky o život stavebním dělníkům. Je to pro ně nesmírně náročná práce a obdivuju je. Pracují často v extrémním horku, v noci a 50 centimetrů od nich sviští auta často stokilometrovou rychlostí. Kvůli dodržování rychlosti proto budou skoro na všech úsecích radary. Není to žádná šikana, upozornění na ně vždycky uvidíte na značkách. Děkuju vám moc za pochopení.  Další důležitá zpráva. Vláda tenhle týden rozhodla o zvýšení životního a existenčního minima a nezabavitelné částky. Dva týdny jsem vám podrobně psal, že chceme zvýšit částku, která musí člověku v exekuci zůstat na život, aby nebyl nucený makat načerno a zároveň aby věřitelé měli šanci, že ještě někdy svoje peníze uvidí zpátky. A tenhle týden jsme to na vládě schválili. Platit to začne od 1. července 2020.  V rychlosti vám to zopakuju hezky popořadě:  Dlužníkovi musí místo 6608 korun zůstat aspoň 7772 korun. Na každou vyživovanou osobu místo 1652 aspoň 2478 korun. Dlužníkům, kteří pečují o děti, ještě k tomu zůstává část mzdy. Hranici, od které se sráží celá mzda a kterou jsme už jednou zvyšovali na 26.432 korun pro bezdětného dlužníka, zvyšujeme od 1.7. 2020 na 28.495 korun. Dlužníku s dítětem a minimální mzdou 13.391 čistého bude nově v oddlužení ponecháno 11.372 korun, při nepřednostní exekuci dokonce 12.381 korun.  A teď životní minimum a existenční minimum. Nové, vyšší částky budou platit od 1. dubna 2020. Životní minimum se zvýší z 3410 na 3860 korun. U první osoby v domácnosti z 3140 na 3550 korun. U druhé a další osoby v domácnosti, která není nezaopatřeným dítětem, z 2830 na 3200 korun. U dětí do 6 let z 1740 na 1970 korun. Od 6 do 15 let z 2140 na 2420 korun. U nezaopatřených dětí od 15 do 26 let z 2450 na 2770 korun. Existenční minimum stoupne z 2200 na 2490 korun.  Pojďme na další věc, kterou chceme zlepšit. Vlastní bydlení pro mladé rodiny. I když se naší zemi daří jako nikdy v dějinách a banky jsou narvané penězi, dosáhnout na vlastní dům nebo byt je pro normální lidi pořád těžší. Podmínky pro získání hypotéky jsou, nebojím se říct, šílené.  Příklad rodiny z Moravského Krumlova, se kterou jsem nedávno mluvil. Chtějí si postavit dům za 4 miliony. To není v dnešní době přehnaná cena. Žádný velký luxus, prostě důstojné bydlení pro rodiče s dětmi. A kolik si řekla banka jako akontaci? 800 tisíc. Ale kdyby jen to, banka si dá zástavní právo na nový, ale i na starý dům. Fakt se mi nelíbí, že to banky přezajišťují.   Budíček, vážení bankéři!  Riziko k podnikání vždycky patřilo a má patřit. Kdo se bojí hypoteční bubliny, ať laskavě nechodí na trh s nemovitostmi.  A politiku České národní banky už vůbec nechápu. Představte si, že nejrůznější banky včetně těch, které nabízí hypotéky, u ní mají uložených 2,5 bilionu korun a za to bezpracně vydělávají na úrocích. ČNB to zdůvodňuje tím, že bojuje proti inflaci, ale to zjevně nefunguje. Inflace roste. Těch 2500 miliard tam prostě leží a banky donedávna dostávaly od ČNB 2 procenta ročně na úrocích. A teď si představte, že od 6. února dostávají ještě víc. ČNB totiž naprosto nelogicky ten úrok zvýšila na 2,25 procenta. O tenhle zisk se přitom banky nedělí s lidmi třeba tak, že by jim navýšily úroky na termínovaných vkladech, na vkladech na účtech nebo by jim třeba zlevnily hypotéky a zrušily poplatky. NE. Samozřejmě, že si ty peníze nechávají. Banky v Česku jen za loňský rok vydělaly 90 miliard korun, a to i díky růstu sazeb ČNB.  Nechápu ani to, jak je možné, že v čase ochlazování ekonomiky chce ČNB zvyšovat úroky pro komerční banky. Vždyť tím jde nejen proti lidem, ale i průmyslu a celému hospodářství. Firmy mají vysoké osobní náklady, které rostou zvyšováním mezd, což je správné, jenže jim chce ČNB zvýšit náklady na úvěry a tím snižovat zisky a zmenšovat možnost zvyšovat platy. Lidi a firmy mají bankám platit míň, ne víc. Takhle se nemá odsávat zisk od firem a lidí do bank.  Bohatě by podle mě stačilo, aby banky za depozita u ČNB dostávaly ne 2,25, ale třeba jen 0,5 procenta, ale pokud je ČNB tak štědře dotuje, měly by držely úvěry, půjčky a hypotéky na nízké úrovni. V eurozóně musí komerční banky u Evropské centrální banky platit za depozita 0,5 procent místo toho, že by něco dostávaly, ale to taky není normální situace.  Bankovní sektor pohádkově bohatne ve srovnání s jinými, ale podle vývoje inflace to evidentně není funkční způsob boje proti ní. K ní přispívají různé oligopolní sektory a samozřejmě ceny bytů, energií, potravin… Je naprosto absurdní, když někdo vyšší inflaci dává do souvislosti s tím, že jsme zajistili vyšší platy pro lékaře, sestry, učitele a další a rekordně navýšili důchody. Prý se tím, že lidem dáváme víc peněz, podílíme na inflaci. No tak se podívejte na marže a zisky těch, u kterých občané utrácejí peníze.  Chci tenhle problém řešit a potkám se s guvernérem České národní banky Jiřím Rusnokem, protože právě jeho instituce ovlivňuje podmínky hypoték. Samozřejmě, ČNB je nezávislá a nikdy jsem ji nekomentoval, ale teď musím. Oslovím i Českou bankovní asociaci.   Pokud chceme, aby náš národ nevymíral, musíme našim mladým rodinám zajistit dobrý, spokojený život, a to znamená vlastní bydlení za přijatelných podmínek.  Největší problém je samozřejmě v Praze, kde řádí spekulanti s byty a ceny jsou kvůli nim šíleně vytočené. Teď nemluvím o investorech, kteří pronajímají luxusní velkoplošné byty v centru, ale o těch, kteří skupují celé bytovky v širším centru i na periferii a kšeftují s nimi přes Airbnb. Sehnat hezký byt v Praze na hezkém místě tak už začíná být i pro relativně bohaté rodiny dost sci-fi. Takže my teď makáme na tom, aby se v zákoně odlišilo první bydlení, které si rodiny pořizují, aby mohly spokojeně žít a vychovat děti, což je nelehký úkol.  Není možné, aby podnikatel s 30 byty měl daňové výhody. To je první věc, kterou ukončíme. Když si dneska tenhle spekulant pořídí byt na investici, tak po pěti letech držení ho může prodat a je osvobozený od placení daně z příjmu z prodeje nemovitostí. My tuhle lhůtu chceme zvednout na 15 let. Současná situace prostě podporuje spekulanty ke skupování bytů k pronájmu. Tohle opatření doufám i zpomalí růst cen nemovitostí a zároveň by taky mohlo uvolnit nové byty na trhu s nemovitostmi. Bude to v daňovém balíčku účinném od 1. ledna 2021, který připravuje Ministerstvo financí. Snažíme se prostě nějak ten trh s volnými byty rozhýbat a pomoct našim občanům, ale je to totálně komplikovaná oblast a není jednoduché najít to nejlepší řešení. U tohohle opatření jsme mysleli na naše občany, kteří prodávají nemovitost, ve které bydlí. Pro ně se se nic nemění. Osvobození prodeje obývané nemovitosti po 3 letech bude stále zachováno. Prostě pokud budete prodávat nemovitost, ve které žijete a máte trvalé bydliště, z důvodu, že se chcete přestěhovat do většího nebo někam jinam za město, nebudete muset platit daň z prodeje nemovitosti, opakuju, pokud v té nemovitosti, kterou prodáváte, žijete déle než tři roky.  Kdy vlastně začal být nedostatek bydlení? Po pádu komunismu převedl stát více jak 600 tisíc bytů na města a obce. Pokud si to dobře pamatuju, tak ještě v roce 1989 jich postavil 79 tisíc a metr čtvereční stál 2600 korun. Jo 2600, ne 98.000 jako třeba teď v Praze. Mimochodem, proč právě Praha nestaví masivně byty pro lidi, když má údajně na účtech 70 miliard? Byty mají skutečně stavět města a obce, ne stát. Ten jim akorát má vytvořit podmínky. Makáme na novém stavebním zákonu a už před několika lety jsme přišli s programem Výstavba, díky kterému dostanou obce 100PROCENTNÍ DOTACI na sociální bydlení.  Tenhle týden přišla ministryně pro místní rozvoj Klára Dostálová na vládu s dalším vylepšením. Podrobně zjišťovala mezi starosty po celé republice, co jim ještě v našem programu chybí, a podle toho ho upravila. Teď bude daleko pružnější a na podporované bydlení dosáhne mnohem víc lidí. Dotaci budou moct starostové žádat i na úpravy existujících nebytových prostor v bytových domech, nástavby, přístavby, modernizace bytových domů nebo rekonstrukce nevyužívaných rodinných domů a brownfieldů pro bytové účely. Zjistili jsme totiž, že tyhle úpravy chtějí starostové daleko víc než novou výstavbu, která by zabírala další zemědělskou půdu. Prostě máme po městech a vesnicích v celém Česku plno starých baráků, které můžeme předělat na bydlení. A tak jsme vyšli starostům vstříc.  Další důležitá změna je, že se změnil výpočet maximálního příjmu domácností, aby se neodvíjel od životního minima, ale od násobku hrubé měsíční mzdy. Ta totiž průběžně stoupá, a proto líp vyjadřuje ekonomickou situaci lidí. Tím se zajistí, aby z příjemců nevypadli ti nejpotřebnější, jako jsou osamělí senioři, maminky samoživitelky a mladé rodiny.  S budováním sociálního bydlení souvisí i nový stavební zákon, který připravujeme a o kterém vám pořád píšu. On totiž souvisí úplně s každou stavbou v této zemi. A tak vám rovnou napíšu, jak jsme v něm pokročili tento týden. Ministryně Dostálová pokračuje v informační kampani, jezdí po krajích a diskutuje se starosty a šéfy stavebních úřadů. Tento týden byla v Pardubicích a Ústí nad Labem. Řešili třeba černé stavby. Dneska se zahajuje každá 10. stavba bez povolení. Častokrát ne proto, že by odporovala nějakým pravidlům, ale prostě to už člověk nevydržel s nervama a začal stavět, než skončilo to byrokratické šílenství kolem. Já to chápu. Zákony ale musí platit pro všechny. Díky tomu, že náš stavební zákon zrychlí povolení na 1 rok, už se nebudou moct stavebníci na nic vymlouvat.  Koukám, že jsem se o bydlení dost rozepsal, ale snad chápete, že je to pro mě srdcovka. Vedle toho ale tlačíme další opatření pro lidi, s Patrikem Nacherem třeba řešíme celou sadu práv spotřebitelů, o kterých vám budu v dalších hlášeních postupně psát. Týkají se hromadných žalob, mobilních operátorů, investičního životního pojištění, posílení postavení spotřebitele před soudem, využívání mimosoudních orgánů, jako jsou třeba Energetický regulační úřad nebo Český telekomunikační úřad, posílení pravomocí Finančního arbitra, zákaz uzavírání smluv na dálku, řešení krátkodobého ubytování, jako je třeba Airbnb, o kterém jsem vám už psal, a plno dalších věcí.  Jednu věc chci teď vypíchnout. Boj s energošmejdy. Karel Havlíček se svým týmem na Ministerstvu průmyslu a obchodu finišuje zákon, který definitivně ukončí nekalé obchodní praktiky v energetice. Tenhle týden k tomu byla dokonce konference „Novela energetického zákona: Stop energetickým šmejdům“. Řeč je o těch, kteří u dveří nebo po telefonu nutí lidi k podpisu smlouvy na odběr energie a vysloveně manipulují a lžou o tom, jak je ta nová smlouva super výhodná… Každý rok přichází na Energetický regulační úřad víc a víc stížností.  Upravujeme proto energetický zákon. Pro zprostředkovatele, ze kterých se dneska tak často vyklubou obyčejní šmejdi, musí přece platit stejná pravidla jako pro dodavatele, kteří je „posílají na lov“. Vtip je v tom, že dodavatelé musí mít licenci a podléhají kontrole Energetického regulačního úřadu, zprostředkovatelům stačí jen živnosťák, smlouva nebo dohoda. Patrik Nacher, který měl nad konferencí záštitu, navrhuje použít osvědčené řešení jako u finančních zprostředkovatelů a poradců, kterým se definovala jasná pravidla, jako jsou prokázání vzdělání, odbornosti, registrace, dohled ČNB a tak dál, takže už nemůžou nadivoko podsouvat lidem ultranevýhodné životní pojištění, investice a podobně. Ministerstvo průmyslu a obchodu na novele energetického zákona pracuje.  Zprávy z Evropy. Nejdřív Estonsko. Měl jsem naplánovanou cestu do Tallinnu už v prosinci, ale tehdy jsem ji zrušil kvůli tragické střelbě v Ostravě. Teď jsem konečně mohl oplatit návštěvu Jüri Ratase v Praze před 2 roky a letěla se mnou i Monika. S Estonskem máme výborné vztahy, spolupracujeme v rámci EU i NATO, naši piloti působí na estonské základně Ámari a pomáhají chránit Pobaltí. Do Estonska jsem ale letěl taky projednat evropský rozpočet, klima, rozšiřování EU a samozřejmě digitalizaci, protože v tom jsou Estonci na špici. Proto taky se mnou letěl náš vládní zmocněnec pro digitalizaci Vlado Dzurilla.  Po příletu jsme Jüri, jeho paní Karin, Monika a já povečeřeli. Hned ráno jsem pak odjel na bilaterální jednání s premiérem a potom do Centra pro spolupráci v kybernetické obraně, které spadá pod NATO. Za Českou republiku tam pracují 3 experti, s vedením jsme se bavili o spolupráci v kybernetické obraně, podíval jsem se, jak Centrum funguje. NATO každý rok pořádá cvičení Locked Shields, které testuje připravenost jednotlivých zemí proti kybernetickým útokům, a našim se v roce 2017 podařilo zvítězit. V roce 2018 byli na 3. a v roce 2019 na 2. místě. Jsem na ně pyšný.  Mluvil jsem i s ředitelem české firmy Revolgy, která v Tallinnu působí, Miroslavem Vlasákem. Bavili jsme se o příležitostech, které jejích firma má a taky jak vidí možnosti využití cloudových služeb pro stát.  Možná jste viděli tady u mě na Facebooku fotky ze sídla společnosti Bolt. V roce 2013 ho založili dva studenti, o rok později už expandoval do zahraničí. Teď je ve 35 zemích, včetně Česka. Podporují projekty pro ochranu ovzduší, u nás mají v plánu vysadit 25 tisíc stromů. Já jsem se projel na jejich elektrické koloběžce. Zrovna v tu dobu ale kolovalo po všech českých médiích video, jak taxikář Boltu surově vyhodil z auta nevidomou paní. Tak jsem vedení zdůraznil, že je to normální grázl a musí dostat padáka.  Stalo se.  Dál jsem jednal s ministrem pro zahraniční obchod a IT Kaimarem Karu. Jsem rád, že se mnou byl Vlado Dzurilla, který mi vysvětloval odborné věci a taky prezentoval, jak pokračujeme v digitalizaci my Češi. Všude jsme představovali přijaté zákony, Portál občana, národní identitu a spojení s bankami, digitalizaci stavebního řízení, portál MOJE daně… Myslím, že jsme zanechali dobrý dojem.  Pak jsem položil věnec pod pomníkem Války za nezávislost. Mimochodem, vyrobila ho v roce 2008 firma z České Lípy.  Navštívil jsem e-Estonia Briefing Centre, kde nám udělali prezentaci, jak digitalizují státní správu. Zajímalo mě, co je už dnes v Estonsku možné udělat on-line. Psali jsme o tom v knížce, tak jsem to chtěl vidět. A viděl. Mají platformu X-Road, propojuje instituce a subjekty, které si vyměňují osobní údaje občanů.  Udělalo na mě fakt dojem, co všechno už mají Estonci k dispozici. Třeba nahlížení do zdravotnické dokumentace, kde mají přehled o všem, co se jejich zdraví týká, návštěvy u lékaře, užívané léky. Přepis auta on-line, podepisování elektronických dokumentů, dokonce můžou on-line i volit. Estonci taky pořádají známou soutěž v rychlosti schvalování předvyplněného daňového přiznání. Stát daňové přiznání připraví, občani jen potvrzují správnost. A soutěží se, kdo to zvládne nejrychleji.  Já jsem se neustále Vlada Dzurilly ptal na srovnání s Českou republikou. Co máme a co nám ještě chybí. Digitální identita, Portál občana, datová schránka, systém na sdílení dat, dobrá legislativa. To už je. Taky máme hustou síť CzechPointů, ale pořád nám chybí on-line služby, kterými vyřešíme všechno on-line. To je teď naše priorita.  Jednal jsem s předsedou estonského parlamentu Hennem Polluaasem. Mluvili jsme o vyjednávání budoucího rozpočtu EU. Estonsko stejně jako my nesouhlasí, aby jim klesaly prostředky na investice. Chtějí třeba vybudovat rychlé vlakové spojení skrz Pobaltí. Naopak se mi líbí, že v Estonsku není ani premiér, ani žádný ministr zároveň poslancem, prostě se soustředí na práci na svých ministerstvech.  Moje paní, když zrovna nebyla se mnou, měla v Estonsku vlastní program. Určitě jste viděli fotky. Byla se podívat třeba v Ženské klinice Centrální nemocnice Západního Tallinnu, kde pečují o matky a novorozence, taky v Centru pro matky v nouzi, které je největší krizové centrum v Estonsku a pomáhají v něm ženám s dětmi zasaženými různými formami násilí. Spolupracují tu psychologové, právníci i sociální pracovníci.  Pojďme dál. Evropská rada. Její předseda Charles Michel si předsevzal, že všechny evropské premiéry a prezidenty u jednoho stolu zkusí přesvědčit o svém návrhu rozpočtu 2021–2027. Píšu vám už několik hlášení po sobě, co mi na něm vadí, tak vám to tady shrnu naprosto jasně: Celkový rozpočet EU má podle původního návrhu vzrůst o 12 miliard euro, zároveň má ale spadnout rozpočet tradičních politik, tedy kohezní politiky o 44 miliard euro a zemědělské politiky o 54 miliard euro, a to ve prospěch programů, ze kterých čerpají hlavně bohaté země. Na ně má jít 110 miliard euro. To nemůžeme akceptovat. Je jasné, že návrh jde na ruku bohatým státům. Podle tohoto návrhu by Česká republika v letech 2021–2027 měla dostat o 180 miliard korun méně než v předchozím období 2014 až 2020.  Samozřejmě, projekt Evropské unie je skvělý, díky němu máme od 2. světové války v Evropě mír. A i když se jeho hlavní idea volného pohybu zboží, osob, služeb a kapitálu ještě úplně nenaplnila, hlavně u vnitřního trhu, je pro nás členství v EU extrémně výhodné. Jsme součástí největšího společenství na světě. Je obrovská škoda, že odchází Velká Británie.  Pořád ještě jsme a nějakou dobu i dál budeme čistí příjemci, i když budeme dostávat méně. Od vstupu do Evropské unie v roce 2004 do 31.12.2019, tedy za 15 let, po odpočtu našich plateb, jsme v plusu čistých 809 miliard korun. Vypadá to jako velká částka, ale průměrně je to 54 miliard ročně. Za období 2014–2020 máme dostat na kohezi, investice a rozvoj venkova 611 miliard, z toho rezorty mají ještě rozdělit 112 miliard korun tento rok. Všechny tyto peníze musíme vyčerpat do konce 2023 v rámci pravidla N plus 3.  Naše čistá pozice se bude snižovat. V tomto období je průměrně 54 miliard korun ročně. Na příští programové období 2021–2027 podle odhadů vychází čistá pozice 236 miliard, což je asi 33,5 miliardy ročně v náš prospěch. V každém případě budeme dostávat z EU víc než do ní platit. To by se nemělo do roku 2030 změnit. A možná i déle.  Teď ale pojďme trochu vyčistit vzduch.  Některé velké západoevropské státy rády poukazují na to, že na nás prý v EU doplácejí. Čeští komentátoři mě zase kritizují s tím, že co bych asi tak po Evropě chtěl, když nejsme s EU solidární. Uprchlíky nechceme, ale více peněz ano. My že nejsme solidární? Opak je pravdou. To oni na nás vydělali. Ano, ty velké státy. Chudší země jako státy V4 ve skutečnosti doplácejí na bohatší a větší státy. V letech 2010–2016 tyto čtyři země dostaly z Bruselu evropské fondy ve výši 2–4 procenta svého HDP. Současně z nich ale do západoevropských zemí odtekly zisky jejich zdejších firem ve výši 4–8 procenta HDP. Odhaduje se, že z České republiky odtečou do bohatých států EU dividendy ve výši 250 miliard korun ročně. Minulý rok to údajně bylo 299 miliard korun. Třeba u nás totiž nakupujeme v německých a rakouských supermarketech, zatímco vodu nám prodává velká francouzská firma. A všechny „naše“ velké banky, kde mají Češi své úspory a berou si úvěry nebo hypotéky, jsou taky západoevropské. Navíc západoevropské země „dotujeme“ i našimi kvalitními lékaři, zdravotními sestrami, inženýry nebo ajťáky, kteří do nich odcházejí pracovat kvůli vyšším platům. Těmto lidem platí náš stát nákladné a kvalitní vzdělání, se kterým se pak oni uplatní na Západě. No a západoevropské země tak zcela zadarmo dostanou kvalifikované lidi s vysokou přidanou hodnotou, kteří se, doufejme, jednoho dne vrátí domů, protože jsme Země pro budoucnost, jak zní naše heslo. V Rakousku pracuje údajně 10.000 našich rodin a rakouská vláda jim v rozporu s evropskou směrnicí nechce přiznat rodinné přídavky.  Jednání Evropské rady bylo náročné a dlouhé, trvalo skoro 30 hodin, a nakonec jsme odletěli bez dohody. Aspoň jsme si jasně a natvrdo vyříkali naše pozice, takže to nebylo zbytečné.  Jednání tentokrát zablokovala skupina čistých plátců: Nizozemsko, Dánsko, Švédsko a Rakousko, což bylo nepříjemné překvapení a nikdo s tím dopředu nepočítal, dokonce ani předseda Evropské rady Charles Michel. Ten před summitem předložil návrh rozpočtu, jehož objem představoval 1,074 procenta hrubého národního důchodu EU. Logicky jsme se domnívali, že to má pan Michel s čistými plátci dopředu odsouhlasené, protože jejich lídr, nizozemský premiér Mark Rutte, je mu blízký. Charles Michel sice před summitem jednal se všemi členskými státy, ale o tak silné odmítavé pozici mu prý neřekli. Nebylo to vůči němu fér, svoji práci dělá velice seriózně. A nebylo to fér ani vůči nám všem. Bylo vidět, jak je pan Michel zaskočený.  Další velké překvapení je, že nemáme dopředu dohodnuté celkové příjmy, nejen odvod z hrubého národního důchodu.  Víte, já sám jsem v minulosti sestavoval 6 rozpočtů České republiky a ve své bývalé firmě jsem to dělal snad stokrát. Normálně se nejdřív odhadnou příjmy a ty se až následně rozdělují. Evropský rozpočet je asi jediný na zeměkouli, který to dělá naopak. Myslím, že by Charles Michel s předsedkyní Evropské komise Ursulou von der Leyenovou měli napřed vyjednat jasný objem příjmů, tedy kolik kdo má do rozpočtu odvést, abychom nerozdělovali peníze a pak nezjistili, že je nemáme. To je nesmysl.  Každopádně, čtyři státy Michelův návrh zpochybnily a přišly s tím, že odvod z HND do rozpočtu má být maximálně 1 procento a ani o euro víc. To by znamenalo snížení o 75 miliard euro na 7 let. Přitom jen odchod Velké Británie z EU nás bude za stejné období stát 75–80 miliard euro. Navíc ještě chtěly zvýšit rabaty neboli slevy ze svých odvodů. Konkrétně by jen pro tyto 4 země šlo o slevu z příspěvku do rozpočtu 36 miliard euro na 7 let.  Pokud jste si stejně jako já kdysi mysleli, že sleva znamená, že někdo prostě zaplatí míň, tak máte pravdu, ale jen částečně. Rabat neboli sleva v pojetí Evropské unie znamená, že o kolik zaplatí bohaté státy míň, to doplatí státy chudší. My konkrétně bychom museli doplácet 14 miliard korun za těch 7 let za slevy, co mají bohatí. Jde o nehorázný požadavek nejen proto, že tyto slevy chtěly ostatní země úplně zrušit, ale i proto, že doplatek ostatních na tuto slevu by se násobil oproti dnešku.  A ani to nebylo málo, protože nový návrh, který byl během summitu předložený, počítal dokonce s vytvořením nových slev na odvody z cel, které doteď nebyly. Třeba Nizozemí by si JAKO JEDINÝ STÁT ZE VŠECH mohlo nechat čtvrtinu z vybraných cel na jeho hranici při vstupu zboží ze třetích zemí do EU. Tyto příjmy půjdou navíc po brexitu raketově nahoru, protože holandské přístavy jsou vstupní branou pro zboží ze Spojeného království do EU. Zatímco my bychom si mohli z výběru cel nechat místo 20 procent jenom 15 procent.  Další rabat by byl jen pro Švédsko a Dánsko z takzvaného rozpočtu eurozóny, což je pro mě taky absurdita, protože EU je jen jedna a nemá mít dva rozpočty. Sice původní návrh 25 miliard euro na rozpočet eurozóny po našich intervencích klesl na 21 miliard, ale pořád nechápu, proč v rámci tohoto rozpočtu chtějí preferovat Švédsko a Dánsko a proč tam ta položka vůbec je.  Místo toho, abychom rozpočet zjednodušili a byl férový pro všechny, tak by některé země neplatily plnou výši a my ostatní bychom to za ně dopláceli? S tím se absolutně nedá souhlasit. Evropská rada, kde sedí 27 premiérů a prezidentů, je místo, kde můžu pro naši zemi vybojovat nejvíc a kde často vystupuje blok V4, tedy Česko, Polsko, Maďarsko a Slovensko, společně. Tentokrát se naše skupina rozšířila a na summitu jsem vystupoval společně se skupinou Přátel ambiciózní Evropy, která se přejmenovala ze skupiny Přátel koheze a bojuje hlavně za tradiční politiky, tedy kohezi neboli investice.  Je to velká skupina, celkem 17 států, a jsou v ní navíc velké země jako Španělsko, Itálie nebo Polsko. Bylo hodně pozitivní, že ta spolupráce fungovala dobře, nenechali jsme se rozdělit, jednali jsme společně, dvakrát jsme jednali separátně, a na finálním zasedání celé Evropské rady za nás všechny mluvil portugalský premiér António Costa. Určitě budeme v intenzivní spolupráci pokračovat. My k utužení vztahů přispěli i tím, že jsme zorganizovali summit Přátel koheze v listopadu v Praze. Právě z těchto setkání celá skupina Přátel ambiciózní Evropy pochází.  Charles Michel nakonec v pátek odpoledne po bilaterálních schůzkách se všemi státy a pak ještě v různých sestavách, které trvaly celou noc a pak ještě během dne v pátek, předložil nový návrh. U toho jsme si s kolegy napříč Evropou místy říkali, jestli je to vtip, nebo provokace. Návrh sice měl pár pozitiv, ale dál navyšoval slevy pro bohaté země. I tak byl pro čisté plátce nově navržený celkový objem rozpočtu pořád nepřijatelný, tak jsme summit ukončili, nikam už by to nevedlo a máme každý dost práce doma.  Pro Česko jsme ale i tak do nového návrhu vybojovali pár pozitiv, za které jsem celou dobu od vydání návrhu v roce 2018 bojoval. Zvýšily se prostředky na tradiční politiky koheze a zemědělství. Návrh taky umožňuje větší flexibilitu převodů mezi fondy, což potřebujeme. Z původních 5 na 15 procent, což je asi 43 miliard korun, u kterých bychom si mohli určit, kam je investovat. Chtěli bychom ale ještě víc peněz převádět na naše priority, abychom mohli líp financovat náš Národní investiční plán na 30 let za 8000 miliard neboli 320 miliard euro. V novém návrhu taky vypadalo líp spolufinancování projektů pro naše regiony. O dvě a půl miliardy korun navíc pro Českou republiku taky narostly peníze na zemědělskou politiku, kde jsou hlavními lídry Francie, Španělsko a Polsko. Kancléřka Angela Merkelová taky ve svém vystoupení jasně řekla, že nesouhlasí se zastropováním zemědělských dotací. Úroveň zemědělství v různých zemích se liší a nemůžeme trestat ty úspěšné.  V novém návrhu se nám taky podařilo prosadit, že neobsahoval nové příjmy evropského rozpočtu z aukcí emisních povolenek, což by pro nás bylo velice nevýhodné. Pro nás se tak výše odvodů téměř nezmění a výnosy z aukcí povolenek můžeme dál investovat doma, kde to potřebujeme. Jsem ale rád, že zůstaly příspěvky za nerecyklované plasty. Musíme tlačit, aby se přestaly používat jednorázové plasty, já osobně nesnáším, jak zamořují naši přírodu. Už jsem vám o tom psal obsáhlé hlášení.  Nakonec ale ani 30 hodin intenzivního jednání nepřineslo výsledek, tak se k tématu rozpočtu budeme muset vrátit. Budeme ale v každém případě bojovat za to, aby to nakonec bylo ještě lepší. Nejsme pod časovým tlakem. Ze stávajícího období 2014–2020 jsme už dostali všechny přímé platby pro zemědělce. Jak už jsem vám psal výše, peníze na kohezi, investice a rozvoj venkova máme čas vyčerpat do roku 2023, tedy skoro 4 roky.  Pojďme na rychlé zprávy.  Na jednání vlády jsme schválili Strategii vlastnické politiky státu. Aby stát fungoval, musí fungovat státní firmy podle jasných pravidel. Podobně jako u soukromých firem budeme práci manažerů státních podniků hodnotit podle výsledků hospodaření a toho, jak se jim daří naplňovat jejich strategické cíle.  Ministerstvo financí už má výsledky, jak loni hospodařily obce a kraje. Obce udělaly krásný přebytek 25,5 miliardy korun, kraje 5,8 miliardy.  Velká gratulace kolegům z Úřadu pro zastupování státu ve věcech majetkových. Uhájili státu 2,7 miliardy korun v soudních sporech se společnostmi TH system a První novohradská.  Přijali jsme přísnější pravidla pro zacházení s pyrotechnikou, důslednější kontrolu prodejců, vyšší odpovědnost fyzických osob za zacházení s pyrotechnikou a taky jsme rozšířili možnosti sledování nebezpečných pyrotechnických výrobků.  Schválili jsme návrh Karla Havlíčka na lepší podmínky pro testování 5G sítí a snížili jsme desetinásobně poplatek za experimentální využívání radiových kmitočtů pro podporu zavádění sítí 5G. Pamatujete, jak ministr Havlíček musel v lednu zrušit aukci na dalšího operátora? Jeden zájemce, nestandardní průběh, varování bezpečnostních služeb, dopisy z EU kritizující nízké konkurenční prostředí, schůzky předsedy ČTU Nováka s lobbisty, ignorování připomínek ministerstva… Proto musel Karel Havlíček jednat, odvolal šéfa ČTÚ a odstavil lobbisty od kšeftu. Nové podmínky aukce jsou připravené, 15. března se vypisuje veřejná konzultace. Tím snad končí pomluvy, které o nové předsedkyni ČTÚ šířili ti, co přišli o kšeft. Škoda jen, že jim na to skočila některá média. Důkaz, že jim to opět nevyšlo, dávám do komentářů.  Na vládě jsme schválili taky humanitární pomoc do Číny. Vyšleme armádní speciál s humanitární pomocí od měst, krajů, firem i Pražského hradu. Až 7 tun materiálu. Mohl by odletět na přelomu února a března. Odlet se přizpůsobí i tomu, aby stroj mohl z Číny případně evakuovat české občany, pokud se nějaký přihlásí.  Měl jsem další schůzku s Adamem Vojtěchem a prezidentem České lékařské komory Milanem Kubkem. Potkáváme se pravidelně. Probírali jsme, co trápí lékaře v terénu a kde bychom mohli pomoct, a dohodli jsme se na větší spolupráci. Tak snad to vydrží. Hlavně teď řešíme, jak do systému dostat nové lékařské posily. Navýšili jsme kapacitu lékařských fakult, spustili jsme stipendijní program pro studenty zdravotnických oborů, přicházíme s novou koncepcí dotací na rezidenční místa pro mladé lékaře, zkracujeme vzdělávání a snižujeme administrativu. Jsem pro, abychom v našem zdravotnictví zaměstnávali i cizince. Hlavně pohraniční kraje mají velký problém s hledáním lékařů a lékaři a sestry právě třeba z Ukrajiny by jim vytrhli trn z paty. Samozřejmě ale vždy budeme mít vysoké nároky na jejich kvalifikaci a chceme taky, aby uměli dobře česky. A to jsem panu prezidentovi zdůraznil. Řešili jsme taky platbu za státní pojištěnce a úhrady za péči.  Když jsem byl v Estonsku, vynesl Ústavní soud svůj výrok nad Lex Babiš. Já k tomu nemám moc co říct, pro mě se nic nemění. Nechám spíš promluvit samotný soud, abych vám ilustroval, jak je ta situace zmatená, bizarní a jak je naprosto jasné, že Lex Babiš vznikl na politickou objednávku, aby mě dostal z politiky. Stal jsem se ministrem financí v lednu 2014, zákon se stal účinným 9. února 2017. Byla to reakce na naše preference a úspěchy.  Představte si, co pan soudce Jan Filip řekl během vynášení rozhodnutí: „Ústavní soud upozorňuje na to, že způsob, jakým byl zákon o střetu zájmů přijat, je na samé hranici akceptovatelného a jenom shodou okolností a za pomocí práva Evropské unie tato úprava prošla, ale nemusí to tak být vždycky… Prostě snaha neutralizovat politického protivníka tímto zákonodárstvím není na místě…“ Ústavní soud také řekl, že si je vědom, že „rozhoduje o otázce, která náleží voličům.“  A ještě si dovolím reakci na zlínského náměstka Miroslava Adámka. Prý jsem si v minulém hlášení přivlastnil zásluhu za rekonstrukci památníku Tomáše Bati. Tak já to sem pro pana náměstka napíšu ještě jednou.  Památník Tomáše Bati jsem navštívil 29.5.2015. Byl v totálně zchátralém stavu. Schválně se v komentářích podívejte na fotku, byla u toho i naše europoslankyně Martina Dlabajová. Sám Miroslav Adámek, který byl tou dobou už 4,5 roku ve funkci primátora, deklaroval, že na jeho opravu nemá finanční prostředky.  Protože je pro mě pan Tomáš Baťa podnikatelská ikona, slíbil jsem na místě pomoc a zavolal jsem rovnou ministrovi kultury Danielovi Hermanovi, že najdu peníze na opravu památníku v rozpočtu Ministerstva financí, což se i stalo. 5.12.2015 jsme převedli rozpočtovým opatřením 32 milionů korun z Ministerstva financí ve prospěch Ministerstva kultury. Ministerstvo kultury postupně tuto částku vyplatilo v letech 2017 a 2018 a je jasné, že bez ní by památník nikdy nebyl zrekonstruovaný. Čili tehdejší ministr kultury Daniel Herman na tom neměl žádnou zásluhu, památník byl sice v jeho kompetenci, ale peníze jsem zajistil já na Ministerstvu financí.  To není přivlastňování nebo chlubení, jen popisuju stav věcí, jak se staly. A pan bývalý primátor teď bohužel neříká pravdu a dobře to ví. Přesto se už na jedné demonstraci proti mně tímto projektem chlubil. A když už píše o dalších projektech, tak jsem velice rád, že pan náměstek slibuje Zlíňanům rekonstrukci stadionu a kina bez pomoci státu. I když mám teda pocit, že se od mojí poslední návštěvy s kinem moc nepohnulo a od roku 2016 je zavřené.  Všichni, kdo mě tady sledujete, víte, že jezdím po republice. Navštěvuju obce, města a kraje, snažím se pomáhat všude a nekoukám u toho, kdo zrovna sedí na radnici nebo na kraji a z jaké je strany. Jde mi prostě o věc. Jde mi o to, aby se investovalo a naše republika se rozvíjela. Když jsem si přečetl ten nenávistný příspěvek pana Adámka, tak už mi je o něco jasnější, z jaké iniciativy se objevili ti demonstranti před památníkem Tomáše Bati ve Zlíně, který jsem před pár dny navštívil.  Nic, já jdu něco dělat, hezkou neděli vám všem 🤓"
DA52B2BD7284741688B783FF9AFE90E5,"Čau lidi, teď hodně lidí naštvu. Chystá se největší demonstrace od listopadu, no a najednou přichází zpráva Centra pro výzkum veřejného mínění Sociologického ústavu Akademie věd ČR. Která říká… no, já se skoro stydím to říct 😊 Říká, že je líp. Ano, už JE líp. Tak, jak jsme slibovali, že ANO, BUDE LÍP, tak už JE LÍP. Máme to na papíře.   Fakt. Víc, než polovina Čechů považuje životní úroveň svojí domácnosti za dobrou. A téměř polovina lidí hodnotí kladně i ekonomickou situaci v Česku. Přesněji, víc než 45 % lidí hodnotí současnou ekonomickou situaci v zemi pozitivně, z toho 41 % ji označuje za dobrou a 4 % dokonce za velmi dobrou! Fajn 👍 Dobrá je za tři, tak bychom mohli ještě trochu zamakat, co říkáte? Musíme, chci lepší čísla. Jako vždycky 🤓   Tak ještě jednou: Ano, už je líp. V komentáři je důkaz.   A jedem.   “Jsme hrdinové,” prohlásil jeden mladý filmař… na demonstraci proti Babišovi. Jasně. Kde jinde.   Přemýšlím, kdo jsou hrdinové pro mě. Skuteční hrdinové. Řeknu vám to, a rád. Moc rád. A taky, co pro ně děláme, já a mí kolegové ve vládě. Protože jenom mít rád nestačí. Jen mluvit nestačí. Protestovat nestačí. Je potřeba něco UDĚLAT, a to je vždycky tím těžší, čím jste výš. To mi snad budete věřit.   Moji hrdinové?   Jasně. Učitelé. Skvělí kantoři, kteří se snaží naše děti něco naučit, i když za to nemají bůhvíjaké peníze. Spousta z nich do toho dává celé svoje srdce.   Naše vláda přidala letos 15,9 % učitelům, tak jak jsme to slíbili. A příští rok jim přidá na výplatách 10 procent a rok nato dalších 9 procent. Než skončí tohle volební období, budou mít v průměru přes 45 tisíc korun měsíčně. Tak, jak jsme slíbili.   Hrdinové jsou pro mě i všichni rodiče, kteří se o svoje děti pečlivě starají a přivedli je na svět, i když věděli, že je to zatraceně těžká práce a na každou chvilku radosti připadá deset chvilek starosti. Chci, aby lidi měli co nejvíc dětí, abychom jako národ nevymírali a nestárli. Chtěl bych v každé rodině aspoň dvě děti, nejlíp tři. Ale to nám asi ještě chvíli potrvá, než se to povede. Co můžeme udělat teď, to jsme už udělali.   Za minulé koaliční vlády, kdy jsem byl ministr financí, jsme několikrát snižovali daně pracujícím rodičům na první, druhé i třetí dítě. A v tomhle směru jsme nejlepší v Evropě. Dál pokračujeme v investicích do mateřských školek, u kterých jsme sesbírali požadavky za 8,5 miliardy. Žádosti za 4,6 miliardy už jsme uspokojili a našli dalších 2,5 miliardy a zbytek intenzivně hledáme. U základních škol máme požadavky za 10 miliard, podpořili jsme za 7,5 miliardy a další 2,5 miliardy našli ze zdrojů Evropské unie.   Začali jsme s programem Výstavba bytů, půjčujeme mladým rodinám na pořízení bytů a domů. Státní fond rozvoje bydlení spustil v srpnu 2018 program pro mladé a z něj jsme doteď podpořili 845 projektů za 850 milionů korun. Tento rok máme připravenou miliardu. Můžete se hlásit přímo na webu. Dávám do komentářů.   Naše vláda zvedá rodičovský příspěvek o 80 tisíc korun, takže pokud ho rodiče budou pobírat ještě k 1. lednu 2020, dostanou se na krásných 300 tisíc korun, což jsme taky slíbili v našem programovém prohlášení.   A důchodci. Ti jsou hrdinové už jen tím, že mají za sebou desítky let práce a starostí o budoucí generace. Važme si jich. Oni vybudovali naši zemi, starali se o nás, starají se o naše děti, svoje vnoučata. Hrají významnou roli v rodinách, spojují je. Díky nim žijeme v bezpečné a taky úspěšné zemi. Důchodcům letos naše vláda rekordně přidala na důchodech a příští rok jim je zvedneme znovu. Zase o 900 korun.   Hrdinové jsou pro mě vědci, kteří rozšiřují naše obzory a pomáhají svými objevy lidem. To fakt nemusím nějak okecávat. S vědci se potkávám často a učím se od nich, jak funguje výzkum a co pro něj potřebují. Příští rok naše vláda navyšuje podporu vědy a výzkumu na 48 miliard korun.   K tomu zvedáme výdaje na investice z národních zdrojů na 85 miliard a celkově to bude dělat 135 miliard!   Samozřejmě, hrdinové jsou naši vojáci, Armáda České republiky v čele s náčelníkem Generálního štábu Alešem Opatou. Určitě jste viděli jeho video, které jsem sdílel tenhle týden. Máme skvělé vojáky. Brání naši svobodu. Budeme jim kupovat zbrusu nová obrněná vozidla za 50 miliard, vrtulníky a další techniku, po které už spoustu let volají. A příští rok dostane Ministerstvo obrany od vlády o skoro 8 miliard víc.   A co lékaři a sestřičky? To nejsou hrdinové? Jasně, že jo. A někdy ti největší. Víme to všichni, co jim svěřujeme do rukou, třeba své blízké. Jak moc na ně spoléháme a jak tvrdou práci leckdy odvádějí. Povedlo se nám konečně dorovnat ten hrozný dluh, který k nim měly vlády v minulosti. Jejich platy se díky nám už vyrovnaly průměru Evropské unie. A přestávají nám odcházet, hlavně sestry, což byl v minulosti hrozný problém. Vláda přidala lékařským školám 7 miliard na následujících 11 let, aby mohly přijmout o 15 procent víc studentů. Budeme investovat do modernizace nemocnic.   Jo a mimochodem, Adam Vojtěch vyhlásil skvělou kampaň „Studuj zdrávku“, která chce přilákat víc mladých ke studiu zdravotnických škol a k práci ve zdravotnictví. Točí videa, vyhlásili soutěž, budou mít i reklamní spoty v kinech a chtějí s kampaní objet republiku. Mají k tomu i web, dávám do komentářů plus prezentaci od Adama Vojtěcha.   Hrdinka je pro mě i Alena Schillerová, která na všechno tohle, co jsem vám právě napsal, dokázala sehnat peníze. Aniž by přitom zvyšovala státní dluh. Ten mimochodem klesá. Ze 41,1 procenta v roce 2013 na 30,6 loni a v jeho snižování pokračujeme. Každý se na to může podívat v komentáři.   Alena pokračuje v tom, co jsem jako ministr financí začal. Příští rok vybere jenom na daních o skoro 44 miliard víc. I díky dokončení EET, zavedení digitální daně, zdanění hazardu a dalším opatřením, na kterých s kolegy maká jako šroub. Stoupnou i příjmy z odvodů, protože dál porostou platy.   A všem ministerstvům Alena Schillerová nařídila úspory na provoz 10 procent. Musí přestat plýtvat materiálem, vodou, energiemi a službami. Tím ušetří přes 3 miliardy ročně. Ušetříme i na mrtvých duších, ale o tom jsem vám už nedávno psal.   Tyhle čísla, co vám tady píšu, jsou z rozpočtu na rok 2020. Alena Schillerová ho přinesla představit na tripartitu neboli schůzku vlády, podnikatelů a odborů. Je to dobrý a vyvážený návrh. Plníme v něm sliby, které jsme dali občanům, přitom ale držíme na uzdě rozpočtový schodek a zase o něco snížíme podíl státního dluhu na HDP. Patříme mezi absolutní evropskou špičku. A díky našemu návrhu rozpočtu tam budeme patřit i dál.   Na tripartitě jsme jednali i o dopravních stavbách. Vladimír Kremlík přišel ukázat devět projektů nad 300 milionů korun, které zahájí v následujících 3 letech. Všechny už dostaly zelenou od Ministerstva životního prostředí. Obrovský kus práce na těchto projektech odvedl i bývalý ministr dopravy, který o nich jednal s Evropskou komisí a napravil nečinnost předchozích vlád.   Můžeme tak konečně rozjet třeba dálniční obchvat Českých Budějovic, Lubence a Řevničova, dálniční úseky Opatovice – Časy nebo Hradec Králové – Smiřice. Budujeme, i když to častokrát brutálně komplikují Děti země, které blokují výstavbu i tam, kde to nedává žádný ekologický smysl. Kvalitní dálnice a silnice jsou ale priorita naší vlády a budeme do nich investovat, i v případě, že se zpomalí ekonomika.   Další priorita je, jak všichni víte, digitalizace. O ní na tripartitě mluvil náš vládní zmocněnec Vladimír Dzurilla. Všechna ministerstva dneska už pracují na portálech, které umožní přístup ke službám pro občany a firmy online. Už jsem vám psal, že jsme na vládě odsouhlasili Zákon o právu na digitální službu. Do 5 let od jeho přijetí chceme všechny povinnosti vůči státu moct vyřídit po internetu.   Je to strašně moc práce, protože na tenhle hlavní zákon jich navazuje ještě 150 dalších. Vladimír Dzurilla to koordinuje napříč všemi ministerstvy a úřady. Ale nebojíme se toho.   Největší radost mám z elegantního řešení, jak se státem komunikovat. Nebudete muset mít žádnou očipovanou občanku ani datovou schránku, ale bude vám prostě stačit vaše elektronické bankovnictví. Banky mají bezpečnost špičkově vyřešenou, tak proč to nevyužít. Tenhle náš projekt pod názvem BankID už je technicky vymyšlený a v nejbližších dnech jdeme do schvalování legislativy a pak už se vrháme na realizaci.   Na podzim máme naplánovanou kampaň, ve které budeme lidem představovat, co všechno jde dělat online.   Vladimír Dzurilla představil i digitalizaci zdravotnictví, stavebního řízení, a taky, co všechno děláme k získání Centra umělé inteligence v České republice. Bylo vidět, že zaměstnavatelé i odboráři oceňují, kolik práce jsme na sebe naložili a jak makáme, abychom to všechno úspěšně odbavili.   Vznikají nám pod rukama hodnoty, na které žádná předchozí vláda neměla kuráž ani schopnosti. Na řvaní na náměstích nechci už reagovat. Tu úplně nejsilnější reakci jsem už na Facebook stejně dával a ani nebyla ode mě. Kdo jste neviděli Fakta a mýty o auditorské zprávě od pana Jiřího Chýly, tak si to určitě dejte. Jako jeden z mála ten text skutečně četl a dokáže interpretovat. A vyvrací ve svém článku lži, které se o mě a o auditu šíří. Je v komentáři.   Viděli jste fotky z Jihomoravského a Zlínského kraje? Řešil jsem tam s kolegy dvě věci, které místní trápí asi ze všeho nejvíc. Dopravu a sucho. Takže se mnou jel i ministr dopravy Vladimír Kremlík a ministr životního prostředí Richard Brabec.    Projeli jsme nejdřív na lodi Baťův kanál. Sem na Facebook i na Twitter jsem dával fotky a informace, tak koukněte. Baťa byl neuvěřitelný vizionář a jeho kanál byl úplně první PPP projekt v oblasti vodních cest v Česku. Postavil ho za čtyři roky a dokončil v roce 1938. Měří 53 kilometrů a má 14 plavebních komor. Postupně se z něj stal turistický fenomén Zlínského a Jihomoravského kraje, který přináší peníze celému regionu. V roce 2018 navštívilo kanál 90.000 turistů a díky němu se taky doba jejich pobytu prodloužila o několik dní. Takže další peníze pro místní hoteliéry, majitele restaurací, cukráře 👍   Teď chceme kanál prodloužit do Hodonína a Kroměříže. Podívali jsme se do přístavu Skalica a na stavidlo Rohatec, kde se příští rok začne stavět plavební komora za 234 milionů. Měla by být hotová v roce 2023. Po dokončení a úpravě koryta Radějovky se bude dát po Baťově kanálu doplout až do Hodonína, kde se chystá stavba dalšího přístavu za 266 milionů s plánovaným dokončením 2025.   Turisti se dostanou i do Kroměříže, až se v roce 2025 dostaví plavební komora Bělov za 293 milionů. V tom budeme spolupracovat i s Richardem Brabcem, protože je potřeba vyřešit otázky životního prostředí. Plus budeme stavět v Kroměříži přístav za 230 milionů.   Až bude všechno tohle hotové, prodlouží se Baťův kanál o 18,8 kilometrů a bude na něm moct kotvit o 200 lodí víc než doteď.    V Otrokovicích jsem prozkoumal, jak pokračuje stavba obchvatu města. Na silničáře jsem teda nebyl asi úplně milej, protože jsem jim hned na úvod řekl, že staví tempem kilometr ročně. No a za ty 3 roky, co postavili 3 kilometry, zvládla stejná firma na Slovensku postavit 52 kilometrů. Aspoň, že už bude v roce 2021 hotovo a Otrokovicím se konečně uleví. Ekologickým maniakům, kteří se snaží stavbu neustále blokovat, navzdory.   S Richardem Brabcem jsme se zašli podívat na projekty, které financujeme a které lidem pomáhají v boji proti suchu. Dával jsem fotky z Pastviska, kde vodní kanály a mokřad fungují jako taková klimatizace pro široké okolí. Díky projektu Ministerstva životního prostředí je tam o 8 tisíc kubíků vody víc než předtím a ta zásobuje i podzemí v okolí. Stálo to 10 milionů.   Pak jsme se šli podívat do Přísnotic. Mají skvělého a energického starostu, ukázal nám, jak dokončují projekt za 6 milionů, který si postavili za peníze z programu Velká Dešťovka. Je to skvělý systém, vodu ze střech i chodníků budou svádět do podzemní nádrže a z ní zavlažovat park a zeleň. Přebytečná voda půjde do rybníka. Podobných projektů chystáme stovky po celé republice!  A zásadní událost týdne. Svolal jsem po smskách neformální jednání premiérů V4. Původně jsem se měl setkat jenom s maďarským premiérem. Trvalo to tři hodiny na osm očí včetně oběda.   Teď je totiž nejdůležitější období před Evropskou radou, rozhoduje se, kdo bude šéf Evropské komise, Evropské rady i Evropského parlamentu. Naše jednání hostil Orbán Viktor, takže jsem sedl hned po skončení výjezdu na Moravě do auta a odjel do Budapešti.   Jednali jsme v novém sídle maďarské vlády s impozantním výhledem na Budapešť, v bývalém klášteře Karmelite. Viktor Orbán nám ukázal jednací sál vlády i svou kancelář. Líbilo se mi, že zařízení celé budovy je až puritánské s důrazem na zachování genius loci.    Trvalo to tři hodiny, a i když každý z nás čtyř je z jiného politického uskupení, máme stejné názory na budoucnost Evropy a hlavně na bezpečnost, migraci, nejdůležitější položky příštího evropského rozpočtu, koheze – to znamená investice – a taky klimatické cíle nebo vnitřní trh.    V4 má se svými 65 miliony obyvatel a 4 premiéry v Evropské radě váhu. Každý z nás teď často komunikuje po telefonu s ostatními premiéry. Nechceme spitzenkandidáty. Šéf komise má měřit všem stejně a nebýt zaměřený proti V4.   Během našeho jednání padlo několik jmen. Máme jasno, koho podpoříme. Narozdíl od novinářů, kteří u toho vůbec nebyli, zato se snažili vymýšlet poutavé titulky.   Nechceme, aby o České republice rozhodovaly jiné státy. Jsem premiérem všech českých občanů a bojuju za všechny české občany bez ohledu na to, zdali mě mají nebo nemají rádi.   No a tenhle čtvrtek a pátek se potkám se všemi premiéry na Evropské radě. Kromě jmen na nejdůležitější funkce EU budeme řešit také plán EU na příštích pět let, téma klimatu, u kterého nepodpořím žádné nerealistické cíle, externí vztahy se státy mimo EU. V pátek na Eurosummitu budeme taky řešit budoucnost eurozóny. Euro nechceme, ale budeme se vyjadřovat k tomu, jak by se eurozóna měla reformovat, protože jejíprosperita má na nás velký vliv – při našich 85 % exportu do EU.   A teď rychlovka.   V minulosti jsme si došlápli na hazard, vyčistili od něj města a pořádně ho zdanili. Teď přišli na řadu nepoctiví směnárníci. V dubnu vstoupila v platnost naše novela směnárenského zákona a díky němu už Centrální banka rozdala pokuty za 2,7 milionu korun. Hlavně velkým směnárnám v centru Prahy, které šidily lidi.   Vladimír Kremlík odvolal ředitele Českých drah. Já jsem už minulý týden během interpelací jasně řekl, že vypíšeme otevřené výběrové řízení a ministr dopravy samozřejmě najde nejlepšího nástupce.   Jednala vláda. Projednávali jsme limity na hypotéky a mysleli jsme i na to, aby na ně mohli dosáhnout i mladší lidé a rodiny. Schválili jsme dotaci 55 milionů na Moto GP v Brně. Je to obrovská a důležitá akce pro všechny, kdo tam žijí. Bojovalo za to celé nové vedení města, kde jsme v opozici, i Jihomoravského kraje.   Byl jsem na návštěvě Severní Makedonie. Pan premiér Zoran Zaev je velmi přátelský a nabitý energií. Ujistil jsem ho, že podporujeme jejich vstup do EU a NATO. Chci o tom mluvit i na Evropské radě. Makedonie splnila všechno, co si Evropská unie přála, měli bychom teď splnit slib. A začít rozhovory.   Zajel jsem se podívat na naše policisty, kteří pomáhají chránit makedonsko-řeckou hranici před nelegálními migranty. Mají nejlepší výsledky ze všech deseti států, které tam jsou zastoupené. Je to skvělá parta, měl jsem z nich výborný pocit. A byly tam i dvě policistky 👍 Dělají vynikající práci a už se jich vystřídalo ve 26 kontingentech 1014. Během té doby zadrželi skoro 15 tisíc ilegálů. Dělají profesionální práci a všichni si je pochvalují. Pan premiér Zaev s našimi policisty dokonce prý občas chodí na pivo!   Tak a já tady s dovolením skončím. Je přece jenom neděle a moje paní dnes slaví a rodina s přáteli taky. Stejný den narození jako Donald J. Trump. A mějte se krásně."
ECF575908119CC5DB7CBF835820C8317,"Když jsem byl v únoru v Izraeli, slíbili jsme, že uspořádáme symposium k léčebnému konopí za účasti izraelských expertů. Právě probíhá. Díky pomoci odboru pro koordinaci protidrogové politiky z Úřad vlády ČR, Ministerstvo zdravotnictví České republiky​ a Státní ústav pro kontrolu léčiv​ se to dnes podařilo 🇮🇱  Izraelští experti předají své odborné zkušenosti našim českých lékařům. A dneska ohlásil Adam Vojtěch, že od 1.1.2020 bude léčebné konopí pro pacienty hrazeno ze zdravotního pojištění 👍"
F40EC9047169388B279B9E3A882A2578,"Čau lidi. Natvrdo a bez keců. Dva dny. V pátek 24.5. od dvou odpoledne máme všichni necelé DVA DNY na to, abychom vyčistili Evropský parlament. Jo, ten v Bruselu. Kde sedí už deset i patnáct let pořád ti samí politici. Musíme je vyměnit. A místo nich europoslance, kteří naši zem ochrání a kteří budou bojovat za české zájmy.  Vím, o čem mluvím.   Můj hlavní úkol jako premiéra je bojovat a prosazovat české národní zájmy. Zájmy všech občanů České republiky.   Tak, jak jsem slíbil ve své smlouvě s občany, jsme 29. června 2018 ve čtyři hodiny ráno společně s kolegy z V4 a hlavně Viktorem Orbánem prosadili zrušení kvóty na nelegální migranty, které nám chtěl nadiktovat Brusel.   Napadlo vás někdy, co by se dělo, kdybychom to neudělali?   Tak jo, řeknem si to. Katastrofický scénář.   Hrozilo, že do roku 2017 by jich přišlo 2691. Prý jenom jednorázově. Jenže v momentě, kdy bychom akceptovali rozhodnutí Evropské rady a kvótu splnili, nic by nebránilo tomu, aby se stejný princip opakoval znovu a znovu. Automatický přerozdělovací systém. To bylo a je pro mě absolutně nepřijatelné. Stále opakuju, že nad migrací do naší země chceme mít kontrolu. Ne abychom museli přijmout každého, koho by nám nařídili úředníci z Řecka a Itálie nebo z Bruselu.   A ne, nekončíme. To vůbec není všechno. U nelegálních migrantů bychom neznali ani skutečnou zemi jejich původu, ani pravé jméno, ani věk, ani úmysly. Jejich doklady totiž neříkají vůbec nic, protože buď je v nich jen to, co ONI SAMI nahlásí v záchytných centrech, nebo jsou padělané.   Nic, konec katastrofického scénáře. Snad jen závěrem něco, co už víte. Europoslanci z TOP 09, STAN, ČSSD a KDU-ČSL pro tyto kvóty hlasovali.   Naopak naše Dita Charanzová a Martina Dlabajová se postavily za naši zemi a hlasovaly proti kvótám. A tak to vždycky bude. Už v roce 2016 jsem řekl ANI JEDNOHO NELEGÁLNÍHO MIGRANTA a toho se držím celou dobu.   Zpět. Ty dva dny. Pátek a sobota.   Nutně potřebujeme, abyste teď v pátek a sobotu fakt přišli k volbám a podpořili nás. Máme číslo 30. A já tam potřebuju víc kolegů, kteří se mnou budou naši zemi chránit. Tak jako to dělají Dita a Martina. Je veřejné tajemství, co tam dělají ti všichni ostatní. Já to ani nebudu říkat, protože by mi snad na ten Facebook zakázali psát. Dělali… no nedělali NIC.   Maximálně mě udávali do Bruselu.   Tak mám dobrý nápad. Vyměníme je.   Pozor, tohle, co říkám, není jen nějaká politika. Tady se jedná o budoucnost vás a vašich dětí i vnoučat. Jedná se o i vaše peníze.   Pořád se ozývají někteří politici v Evropě, že bychom měli nelegální migranty přijímat. Dokonce padlo, že bychom měli platit výkupné za každého migranta, kterého nevezmeme. Víte kolik? 6,8 milionu korun za každého z nich. To by doteď dělalo 18 miliard, které bychom jim měli zaplatit.   My ale nebudeme investovat peníze do ilegálních migrantů. Sorry jako. Dáme je radši mladým rodinám, na důchody a zaměstnancům, co chodí poctivě do práce.   Nenecháme se zastrašit ani soudem. Právě minulý týden v Lucemburku u soudního dvora Evropské unie se projednávala žaloba Komise proti České republice, Maďarsku a Polsku ve věci nepřijímání migrantů. Jasně, že s tím nesouhlasíme, protože relokační schéma bylo od začátku nefunkční a jeho platnost skončila už v září 2017. Doufám, že soud i Evropská komise nakonec uznají, že řízení je jen formalita. A nelze nám uložit žádnou sankci. Do konce roku se má rozhodnout. A my budeme v každém případě dál bojovat za zájmy České republiky.   Naši zemi musíme chránit před nejrůznějšími šílenými nápady. Třeba že zemím, které migranty odmítají, vezmou dotace, nebo že našim občanům omezí pohyb po Evropě a mají tu drzost říkat, že by nás měli vyloučit ze Schengenu. Jsou to zatím “jen” nápady. A i když jsou naprosto mimo, tak je někteří evropští politici říkají s úplně vážnou tváří a myslí si, že je prosadí.   Je to šílené a říkám vám, tady a teď, že proti tomuhle fanatismu naši zemi OCHRÁNÍME. Pokud nám dáte hlas a zvolíte číslo 30. Tím hlasem zároveň zabráníte, aby se do Evropy dostali anarchisti a extremisti s naprosto zcestnými názory.   Ochráníme naši zemi i před tou dvojí kvalitou potravin. Určitě jste si všimli, že proti tomu teď najednou každý bojuje. Co to je? Výrobek se stejným obalem, pod stejnou značkou, ale v každé zemi různá kvalita a různá chuť. No pochopitelně, že u nás horší.   Proto jsem řekl, že jsme popelnice Evropy. Tohle tím myslím. A nestalo se to jen tak. Šlo to postupně, nenápadně, kousek po kousku. Zahraniční firmy viděly, že k nám můžou vozit šunty. Dají jim úplně stejný obal, ale ošidí složení. Nikdo nás proti tomu nebránil. Europoslanci za tradiční strany jen přihlíželi. A to tam někteří sedí i patnáct let.   Teď nedávno prošla Evropským parlamentem naprosto zmršená směrnice. Tváří se, že hájí zákazníky, ale ve skutečnosti k nám můžou firmy dál dovážet ty svoje blafy, zatímco na západě mají mnohem lepší zboží.   A znova nás při hlasování zradili poslanci TOP 09 a KDU-ČSL. I dva bývalí poslanci za ANO, které jsme do europarlamentu dostali a oni nám bodli kudlu do zad a odtrhli se od našeho hnutí. I ti si zaslouží padáka od českých voličů.   Když nás podrazili poslanci v europarlamentu, rozhodl jsem se, že to vezmu do vlastních rukou a vyřeším to na národní úrovni. Z pozice premiéra a vlády.   Mluvil jsem už se všemi obchodními řetězci.   Billa, Globus, Coop, Kaufland, Penny, Makro, Tesco, Lidl, Albert a Flop.   A taky s těmi největšími nadnárodními výrobci.   Nestlé, Coca Cola, Unilever, Dr. Oetker, Danone, Mondelez, Ferrero a Bigfood.   Řekl jsem jim všem naprosto jasně, že dvojí kvalitu ODMÍTÁM a Češi si ji nenechají líbit.   Vinu nese Brusel. Co s europoslanci, kteří dopustili dovážení blafů do Česka? Znovu opakuju, vyměňme je. Vyměňme všechny, kteří neprosadili v Evropě ani jednu věc ve prospěch naší země.   Nebojte, nemusí vám být líto jim dát padáka. Žádný strach. Mají vyděláno, budou se mít dobře až do konce života. Teď je na čase napravit jejich chyby a zařídit, aby se taky měli dobře občané České republiky.   Dvě jasná slova.   ČESKO OCHRÁNÍME.   Před nelegálními migranty.   Před dvojí kvalitou potravin.   Před nesmyslnými překážkami pro podnikání našich živnostníku, firem, přepravců.   Před diskriminací našich lidí, kteří pracují v zahraničí a nechtějí jim přiznat plné přídavky na děti. Jako je to teď v Rakousku. Budeme za ně bojovat a zajistíme, aby s diskriminací nezačaly i ostatní státy.   Před tím, aby peníze šly na nesmyslné semináře, workshopy a analýzy, ze kterých naše země nemá žádný prospěch, ale na investice tak, aby nám zůstalo víc peněz na důchody a na podporu mladých rodin. Zakládat rodiny, mít víc dětí, podporovat náš národ. To je český národní zájem. Nás všech občanů České republiky.   Ochráníme naši národní suverenitu. To je naše hodnota. Jsme tak stabilní a bezpečná země, že se ostatní státy od nás můžou učit. Ne nám kecat do našich věcí.   Nestarám se o kývače, vítače ani o nacionalisty. Já bojuju za silné Česko. Víte, že vám posílám svoje pracovní výkazy každý týden. Už několik let v kuse. Pokaždé, když si to někdo nakopíruje do počítače, říká mi zděšeně, že to má deset stránek. Častokrát víc. Proč prý se na to nevykašlu? Proč nepíšu tak jednu, dvě stránky? No protože makám 15 hodin denně každý den, tak se to vždycky nastřádá. Já vím, že je to někdy dlouhé dočíst, proto se vám snažím někdy říct, udělejte si kafe a čtěte. Jsou to podstatné informace pro rozhodování vás jako občanů, nesmírně důležité pro váš každodenní život.   A teď je strašně důležité, a fakt mi na tom záleží, aby ta moje práce nepřišla nazmar. Takže vás osobně žádám, pojďte volit.   Máme na to necelé dva dny. Volební místnosti jsou otevřené od pátku 24.5. od 14:00 do 22.00 a od soboty 25.5. od 8.00 do 14:00. Tenhle víkend je extrémně důležitý. Budeme nejen fandit našim hokejistům, ale taky rozhodovat o našem osudu v Evropě.   Chceme míň parazitů. Míň udavačů. A víc těch, kteří bojují za naše národní zájmy. Když nás takových bude dost a budeme jednotní, prosadíme cokoli. Věřte mi.   Tyhle volby se týkají vašich peněz, vaší budoucnosti, vašich dětí a vašich vnoučat. Jestli budou žít v bezpečné Evropě.   Chránit a zachovat náš národ. To je český národní zájem.   Proto budu volit číslo 30. Proto budu volit Ditu Charanzovou a Martinu Dlabajovou, dvě vzdělané, pekelně chytré a hlavně ostré holky, které se neváhají někdy hádat i se mnou. A to je dobré znamení. Toho si cením.   …měl jsem v tomhle místě skončit co? Nemůžu, chci vám i v takhle výjimečné situaci přece jen poslat svoje pracovní hlášení za minulý týden. I když ve zkratce. Tak pojďme na to.   Měl jsem schůzku se zakladatelem Asociace mužů sobě, panem Stanislavem Kolbem a slíbil jsem, že požádám ministra zdravotnictví Adama Vojtěcha, aby mu pomohl s jejich projekty osvěty proti rakovině prostaty. Na vládě jsme definovali, co je rodinné podnikání, abychom ho mohli líp podporovat, a schválili novou národní strategii prevence závislostí. S ministrem průmyslu a obchodu Karlem Havlíčkem, šéfem Báňského úřadu a dalšími odborníky jsme zase řešili sanace, které těžaři musí udělat po ukončení těžby. Vystoupil jsem na konferenci Český národní zájem a mluvil o tom, co naše vláda dělá a jak musíme změnit Evropu, aby v ní Česko prosperovalo a zároveň byla Evropa silná vůči hráčům jako je USA a Čína. S hejtmanem Jiřím Čunkem a ministrem zdravotnictví Adamem Vojtěchem jsme otevřeli v Kroměřížské nemocnici magnetickou rezonanci, je nejmodernější v republice a díky ní se čekání na vyšetření zkrátí z 12 na 2-3 týdny. Jel jsem na Vysočinu prozkoumat přímo na místě, jak naši odborníci bojují proti kůrovci. Jednal jsem o dvojí kvalitě potravin s výrobci, o tom jsem vám už psal. Zítra na vládě předloží ministr zemědělství pan Miroslav Toman a ministr průmyslu a obchodu pan Karel Havlíček zákony, které mají zabránit dvojí kvalitě nejen potravin, ale i dalšího zboží, hlavně drogerie a pracích prášků, potom, co jsme odmítli tuto legislativu v Evropském parlamentu. Vystoupil jsem na konferenci k 15. výročí členství České republiky v Evropské unii a znovu zopakoval, že Evropa má být konkurenceschopný klub silných národních států, který řídí premiéři a prezidenti členských států, ne úředníci v Bruselu. Otevřel jsem zrekonstruovanou loděnici v Brandýse nad Labem, kde začínal náš trojnásobný olympijský medailista Ondřej Synek. Podpora sportu je naše vládní priorita a díky ní už Ministerstvo školství a tělovýchovy podpořilo výstavbu 270 sportovišť za 2,7 miliardy, taky líp cílíme dotace, takže letos dostanou trenéři přidáno na platech až 750 milionů, víc než 70 procent dotací jde na děti a mládež a klubům jsme zvedli přímou podporu z 350 milionů v roce 2016 na 1,4 miliardy letos. Pokračujeme taky v tažení za centrum excelence pro umělou inteligenci, které chceme umístit do Prahy a je skvělé, že se našemu ministrovi Karlovi Havlíčkovi podařilo dojednat podporu našeho projektu s maďarskou vládou. Strávil jsem taky celý den v Moravskoslezském kraji, prohlédl si skvěle vybavený Dopravní podnik Ostrava, který má nejenže nové moderní tramvaje, ale taky inteligentní čipové karty pro cestující, které sledují, kolik člověk skutečně projel a šetří mu peníze. Takové mají jen v Londýně a Ostravě. Na Vysoké škole báňské jsem si prohlédl nejvýkonnější superpočítač v Česku, na Střední odborné škole Educa debatoval se studenty, byl jsem na otevření nové výrobní haly Varroc Lighting Systems, kde vyrábí světla do aut, u toho jsem si zkusil jedno světlo ručně složit. Ve Frýdku-Místku jsem měl schůzku s Ředitelstvím silnic a dálnic, primátorem a hejtmanem na téma obchvat Frýdku, jde to podle plánu, ale je potřeba ještě zrychlit. Dal jsem rozhovor televizi Polar a pak jsme já, Dita Charanzová, Martina Dlabajová a pan primátor Tomáš Macura debatovali s občany.   Díky, jestli jste dočetli až sem.   Prosím pojďte volit. Máme na to pátek a sobotu. Dva dny. Volební číslo 30.   Žádné jiné!"
F77AF6F601CF15F17597AB04AEF98E3F,"Mladá generace nastupujících kandidátů za naše hnutí ANO. Milan Hnilička, olympijský vítěz z Nagana a 3x mistr světa, bude kandidovat ve Středních Čechách a bude tvář sportu hnutí.  Adam Vojtěch, náš expert na zdravotnictví a bývalý šéf spolku Všehrd na Právnické fakultě Univerzity Karlovy, bude kandidovat za Jihočeský kraj. Mimochodem je semifinalista Superstar z roku 2005.  V Budějovicích jsme našim fandili, bohužel jsme prohráli s Ruskem, ale celý turnaj jsme vyhráli. Dostal jsem dres našich hokejistů z roku 1947, je to spíš svetr, ale má krásný saténový znak Československa."
f9cbd854e87ee4d3a8be79ae193beccf,"Zentiva. S Adam Vojtěch a Romanem Prymulou jsme se byli podívat v jejich výrobním závodě. Vyrobí víc než 5 miliard dávek léků pro pacienty v Evropě, ale hlavně u nás chtějí víc investovat. Super! To je pro mě důležité. Chci, aby se u nás vyrábělo co nejvíc léčiv a abychom nebyli závislí na ostatních zemích.  No a pak vám ještě ukážu výrobky, kterými mě na společné snídani zaujaly šikovné startupy hackathonu Hack the Crisis. Pozval jsem je na snídani do Kramářky 😉"
FA70C9403B3EB947A4AEA4966BA63F23,"Čau lidi, je pivo „chlast“? Ptám se přesně takhle, protože se stala příšerná věc. Zavedl jsem filosofii na sociální sítě. Jo, taky jsem se divil, když jsem to zjistil. Představte si, jak to začalo. Minulou neděli jsem napsal, že je rozdíl mezi posezením s kamarády v hospodě u piva a sebedestruktivním nasáváním kořalky. Celkem jednoduchá úvaha, no myslel jsem si, že ji každý pochopí. A proto tvrdý chlast víc zdaníme, ale hospodským DPH na točené pivo snižujeme. Jako kompenzaci za to, že museli v hospodách zavést EET. Získají díky tomu pro sebe 400 milionů a když připočtu, že jsme hospodským znovu snížili DPH na stravování a nealko, tak jim zůstane 1,36 miliardy. Plním jen to, co jsem slíbil v lednu 2016 v pořadu Máte slovo u Michaely Jílkové, že snížíme DPH na točené pivo z 21 na 10 procent. Tři a půl roku to trvalo, ale protože jsem urputnej, prosadil jsem to.  No a co se nestalo.  Na Facebooku a hlavně Twitteru začal filosofický kroužek.  Jak definovat alkohol?  Kdy přestává kamarádské popíjení a začíná chlastání?  Patří ke kamarádskému popíjení i chození ven na cigáro?  Hotová intelektuální bouře. Chcete se přidat? Jasně! Napište mi hned teď do komentáře a hlavně sdílejte, ať se vyjádří co nejvíc lidí.  Já jsem vystudoval ekonomii, takže vám k tomu filosofický výklad nedám. Ale myslím, že jsem to minule napsal jasně. Bojujeme proti ZÁVISLOSTEM. Tvrdému chlastu, kouření, hazardu. Protože rozežírají nejen mozky, plíce, játra, ale i lidské charaktery, rozbíjí rodiny, přátelství, ekonomicky oslabují náš stát o stovky miliard ročně. Proto je víc zdaníme. A díky penězům, které z toho získáme, můžeme i zvýšit rodičák o 80 tisíc.  Já vím. Určitě se tenhle týden najde nějaký další myslitel. Bude se ptát, co si to Babiš představuje pod slovem závislost. Přemýšlel jsem, kdo to doteď vyložil nejlíp. A myslím, že je v tom nejlepší klasik Jaroslav Hašek. Jasně, dobrý voják Švejk. Pamatujete, jak ho mají eskortovat dva vojáci k feldkurátorovi Katzovi? “Stavili se za Florencí v malé kavárničce, kde tlustý prodal své stříbrné hodinky, aby se mohli ještě dále veselit.” Nakonec musel Švejk eskortovat oba vojáky a ještě jim nést flinty. Pokud nemáte čas číst, na netu najdete klasický přednes od pana Wericha. Dám vám za chvilku odkaz sem na Facebook.  Jinak teda, nedokážu si představit svatomartinskou husičku, pěkně vypečenou, bez piva. Je to náš národní nápoj.  Ale teď zpátky k daňovému balíčku a vyššímu rodičáku.  Jak asi víte, obojí jsme tenhle týden prosadili. Dokonce ve stejný den.  Rodičák stoupne o 80 tisíc na 300 tisíc korun všem rodičům dětí do čtyř let, kteří ho ještě 1. ledna budou pobírat. Slíbili jsme to v našem programovém prohlášení a taky jsme to splnili.  Minule jsem vám psal o těch šílených obstrukcích opozice, rozebíral jsem vám, v čem spočívá náš daňový balíček, díky kterému budeme mít dost prostředků na zvýšení rodičáku. A taky jsem vám psal, jak lhali někteří opoziční poslanci, kteří schválení tohoto strašně důležitého zákona blokovali. Prý chceme danit pojišťovnám jejich rezervy, přitom my ale akorát rušíme nesmyslnou daňovou výjimku, kterou si zástupci pojišťoven vylobovali před námi. Teď budou platit daně jako každý jiný. To jsem vám už popsal.  Ale v daňovém balíčku je třeba i to, že ukončuje nejasnosti při placení daně z nemovitých věcí. Remízky, meze a další krajinné prvky, které zadržují vodu v krajině, už nebudou daňově znevýhodňované.   Než se nám daňový balíček a vyšší rodičák podařilo protlačit, museli jsme přetrpět 27 hodin obstrukcí opozice.  A teď si vemte. Nás všechny daňové poplatníky stojí jediný den jednání Sněmovny 5 milionů korun. Zároveň jsme jedna z mála zemí v Evropě, která nemá omezenou dobu řečnění poslanců.  Většinou ve vyspělých demokraciích to je tak, že poslancům se přidělují minuty podle toho, kolik jejich strana získala křesel ve Sněmovně. Nebo je pevně dané, kolik minut můžou řečnit v prvním čtení zákona a kolik ve druhém. Třeba 10 minut a pak už jen 5 minut. Schválně koukněte na studii, co dávám za chvíli na Facebook.   Tenhle týden jsem byl v lucemburské sněmovně a přivezl jsem si jejich jednací řád. Dobu řečnění mají omezenou, stejně jako v německém Bundestagu. Funguje to tak i v Evropském parlamentu.  To u nás, v České republice, si může poslanec mluvit, jak dlouho chce. Takže to mluvení je častokrát žvanění. Je to naprosto nesmyslná výsada, která ničemu nepomáhá. Vždyť si vemte, že i spousta zastupitelů v našich obcích si odhlasovala omezenou dobu mluvení. Tak proč to nemá Sněmovna?  Žvanění některých poslanců je legendární.  Tak třeba. Když se mělo v roce 2012 hlasovat o církevních restitucích, poslanec Michal Babák za VVčka začal předčítat dějiny církve od Velké Moravy. Když se po čtyřech hodinách dostal ke středověku, odebrala mu slovo tehdejší předsedkyně Sněmovny za ODS Miroslava Němcová, že nemluví k věci. Předseda VVček se začal rozčilovat, že to je  pošlapání demokratické debaty” 😂  Jasně demokracie. My jsme to zažili už při hlasování o první vlně EET. Ty samé obstrukce i minulý týden u daňového balíčku.  Aby parlament začal sloužit lidem efektivně, musíme dobu řečnění omezit. To je jasné. Musíme taky zařídit, aby se poslanci vyjadřovali k zákonům jen v 1. a 2. čtení. Ta hlavní práce má probíhat ve výborech, které zákony diskutují napříč všemi politickými stranami.  Ano, konstruktivně míněnou kritiku si mají vládní strany vyslechnout. Ale abychom ještě ve 3. čtení několik hodin poslouchali to, co už všichni víme, není normální. Třetí čtení má sloužit už jen k hlasování.  Musíme změnit jednací řád, aby odpovídal vyspělé demokracii a míň blázinci, kde každý mluví sám pro sebe. Což mi teda připomíná znovu Švejka, tentokrát když popisuje, jak se měl v blázinci:  “Je tam taková svoboda, vo kerej se ani socialistům nikdy nezdálo. Člověk se tam může vydávat i za pánaboha nebo za Panenku Marii, nebo za papeže, nebo za anglickýho krále, nebo za císaře pána, nebo za sv. Václava, ačkoliv ten poslední byl pořád svázanej a nahej a ležel v izolaci. Každej tam mohl mluvit, co chtěl a co mu slina právě přinesla na jazyk, jako by byl v parlamentě.”  Na omezení tohohle blázince jsme už sestavili pracovní skupinu, ve které je náš předseda Sněmovny Radek Vondráček, zmocněnkyně pro lidská práva Helena Válková a předseda našeho poslaneckého klubu Jaroslav Faltýnek. Budeme mluvit se všemi ve Sněmovně. Náš cíl je mít takový jednací řád, aby ho nebylo možné zneužívat a parlament sloužil lidem, ne požíral jejich daně bez užitku. Vstoupit v platnost by měl až od dalšího volebního období. Nechceme měnit pravidla uprostřed našeho mandátu, který nám občané svěřili.  Ne všechno musí provázet obstrukce. Tenhle týden jsme na vládě schválili zvýšení platů ve státní sféře. Už jsem vám to avizoval. Všem dáme navíc 1500 korun měsíčně. A ti s nejnižšími platy, jako jsou kuchaři, uklízečky nebo uvaděčky si polepší v průměru o 10 procent. A nejnižší platovou tabulku rovnou škrtáme.  Profese číslo jedna jsou pro nás učitelé. Nevím, jak víc se už rozepsat o tom, co všechno pro ně děláme, než jak jsem vám to podal v minulém hlášení. Alena Schillerová si dala na Twitter tenhle graf, který to ukazuje v barvách. Za chvilku dám odkaz.  Stručně, jasně a znovu. V roce 2014 měli pedagogové plat 26.397 korun a nepedagogové 14.861 korun. V roce 2020 to bude 42.054 korun a 23.593 korun. Za šest let se platy zvýší o 59,3 procenta u pedagogů a 58,75 procenta u nepedagogů. V roce 2021 budou mít učitelé v průměru přes 45 tisíc. Už v roce 2019 budou mít pedagogové průměrně 38.231 korun, to bude víc než průměrný plat celorepublikově.  Přesto minulý týden školské odbory vyděsily snad všechny rodiče. Stávka ve středu. Prý se zavřou VŠECHNY ŠKOLY. V pondělí už říkali, že to bude jen polovina. No a ve středu se ukázalo, že z 12.000 škol, co v Česku máme, jich zavřelo jen 1200. Dalších 2700 omezilo výuku nebo ředitelé poslali žáky domů dřív.  Zavřela jen desetina škol. Souhlasím s ministrem školství Robertem Plagou, že to byl debakl odborů. Já říkám, že to byla akce na image. Odboráři tak akorát vystrašili rodiče a přidělali jim další starosti, kam s dětmi, když musí do práce.  O to víc chci poděkovat všem, kteří se do stávky nezapojili. Děkuji vám, že nám věříte. Vím, že spousta z těch, co do stávky šli, to nedělali kvůli tomu, co jim navykládaly odbory, ale prostě chtěli upozornit na to, že se na české školství dlouhá léta kašlalo.  Pan předseda školských odborů František Dobšík je ve své funkci od roku 2003. A celou tu dobu na tom byli učitelé bídně. Co dělal, když jim nějaký pan profesor Fiala, v letech 2012-2013 ministr školství, přidal v průměru jen 163 korun?  Ne, fakt, nedělám si srandu. Takhle na školství ODS kašlala. V roce 2008 byl průměrný plat učitelů 23.777 korun a v roce 2013 to bylo 25.996 korun.  Takže za 6 let dokázaly vlády před námi přidat jen 2.219 korun. My za 6 let učitelům zvedáme platy o 18.355 korun.  A pan Dobšík, který je celou tu dobu šéf školských odborů, svolal stávku právě teď. Když zvedáme platy o 68 procent za 6 let. Nechápu. Absolutně ne. Vždyť jen za ty dva roky, co má naše hnutí v kompetenci ministerstvo školství, zvedli jsme učitelům platy o 25,9 procenta.  Jak jsem vám už minule psal, že peníze nedáváme jen na vyšší platy pedagogů i nepedagogů, ale i do staveb a rekonstrukcí škol, do vědy, sportu, církevních a soukromých škol, inkluze… Rozepsal jsem to tak, že tyhle počty musí pochopit každý a kdo jste to náhodou minul, tak vám sem dám za chvilku odkaz. Najdete to hned na začátku mého minulého hlášení. A taky přidám komentář pana ministra školství ke stávce.  Znovu děkuju všem učitelům, kteří vidí, že se snažíme dělat maximum, aby se měli líp. Chceme, aby učitelská profese byla v naší společnosti minimálně stejně prestižní jako lékař. Aby k učitelům měli žáci i jejich rodiče úctu. Jako je to ve Finsku. Tam je to nejváženější profese. Na jedno místo učitele se hlásí deset zájemců. Jsme na začátku této cesty.  Dostal jsem skvělý mail od jedné paní učitelky, popisuje v něm jednotlivé problémy pěkně přehledně: 1. společenské ohodnocení pedagogů 2. finanční ohodnocení pedagogů 3. finance na provoz škol 4. inkluze 5. Cermat 6. fungující systém 7. úvazky  Odepsal jsem jí, že se s ní chci potkat a podrobně to prodiskutovat. Musíme pozorně naslouchat učitelům a ředitelům škol a ne odborářům, kteří se angažují jen pro sebe v rámci své příští politické kariéry.  Pojďme ale na další věc, kterou se nám podařilo prosadit. Ve Sněmovně prošla v prvním čtení novela daňového zákona. Co vám to přinese?  On-line finančák. Ano, konečně díky tomuhle zákonu můžeme dokončit finanční úřad na internetu neboli Moje daně. Od konce příštího roku už budete moct podávat daňové přiznání jednoduše na netu. Vyplníte svoje údaje jednou a pak už nikdy víc. Formulář za vás i všechno spočítá, vy jen potvrdíte, že to sedí, mačkáte odeslat. Hotovo.  Lhůta pro elektronické podání se ještě k tomu prodlouží o celý měsíc a taky snižujeme úroky z prodlení ze 16 na 10 procent. S tím se zároveň ruší liberační lhůta za pozdní podání daňového přiznání a placení daní. Co ocení hlavně menší poplatníci, že výrazně navyšujeme částku, od které se vymáhá úrok. Z 200 na 1000 korun.  A teď pozor, podnikatelské okénko pro všechny, kdo platíte DPH.  Zlepšíme vám cash-flow a zároveň zvýšíme i právní a podnikatelskou jistotu, protože naše novela zavádí zálohu na daňový odpočet, která umožní dřívější vrácení části nadměrných odpočtů na DPH. Tyto zálohy můžete hned využít ve svém podnikání.  Abychom to ale mohli udělat, musíme o několik dní posunout výplatu daňových odpočtů ze současných 30 na 45 dní. Finanční správa tím pádem bude mít víc času si v některých případech vyjasnit s podnikatelem všechny případné nejasnosti v jeho papírech. I s těmi 45 dny ale budeme mít pořád jednu z nejkratších lhůt vyplácení odpočtů v Evropské unii. Přitom ubydou zbytečné kontroly, protože je budeme moct líp zacílit a sníží se objem zadržovaných nadměrných odpočtů. Volá po tom podnikatelská i odborná veřejnost už několik let. Mimochodem, celková částka tady těch zadržovaných nadměrných odpočtů dlouhodobě klesá. Představte si, že mezi léty 2016 a 2019 se snížila o víc než 80 procent. To je obrovské číslo a má pozitivní dopad na cash-flow podnikatelů. Nebylo by to možné, kdybychom nezavedli kontrolní hlášení a další opatření pro boj s daňovými úniky.   Konec podnikatelského okénka.  Další hrozně důležitý zákon je schválený. Právo na digitální službu. V pátek ho odhlasovali poslanci. Díky němu budeme moct do 5 let komunikovat se všemi úřady po internetu. Je to revoluce. Z hlediska toho, jak se nám podařilo digitalizaci podchytit zákonem, teď patříme na světovou špičku. Už žádné povinné chození na úřady. Informace, které o nás stát má, bude sdílet napříč všemi svými úřady, skončí nekonečné kolečko dokládání dokumentů. A opakuju, to všechno do 5 let. Chci poděkovat poslancům, pro zákon zvedlo ruku 163 ze 166 přítomných. A speciálně děkuju našemu vládnímu zmocněnci pro digitalizaci Vladimírovi Dzurillovi, který na digitalizaci maká z technického i právního hlediska.  Jdem dál. Tenhle týden jsem byl na velké konferenci Zdravotnictví 2020 a se mnou samozřejmě ministr zdravotnictví Adam Vojtěch. Poděkoval jsem všem lékařům, sestrám, záchranářům, laborantům, porodním asistentkám a dalším specialistům, kteří nás mají ve svých rukách. Právě díky jejich nasazení máme skvělé zdravotnictví.  A pomáháme tomu i my ve vládě. Na péči o pacienty příští rok pošleme o 35 miliard víc než letos. Je to nejvyšší nárůst v historii. Několikrát jsem vám taky psal o tom, jak jsme dokázali vyladit úhradovou vyhlášku, aby s ní byli spokojení poskytovatelé i pojišťovny.  Psal jsem, že tlačíme zdravotní pojišťovny, aby ty peníze navíc směřovaly do zvýšení dostupnosti a kvality péče. Jsme v tom úspěšní už teď. Kratší čekací lhůty, delší ordinační doby, lepší vybavení. U nemocnic se soustředíme na lepší hospodaření, rozvíjíme společné nákupy, dali jsme jasná pravidla veřejným zakázkám a kritizovaným zpětným bonusům.  A hlavně. Finišujeme náš Národní investiční plán. V něm máme zmapované projekty ve zdravotnictví za 73 miliard. Budeme do nich postupně investovat a pevně věřím, že i naši následovníci. Je to plán na desítky let.  Teď řešíme hlavně státní nemocnice. Připravujeme 7 strategických investic za víc než 12 miliard. Stát přispěje 8,5 miliardami a vlastní zdroje nemocnic budou 3,1 miliardy.  IKEM Praha bude mít dva nové pavilony za 1,05 miliardy. Projekt už je schválený a psal jsem vám o něm. Fakultní nemocnice Plzeň vybuduje nový pavilon chirurgických oborů za 1,5 miliardy. V Brně postaví gynekologicko-porodnickou kliniku za 1,9 miliardy. V Olomouci zrekonstruují a dostaví hlavní budovu za 1,5 miliardy. Všeobecná fakultní nemocnice Praha postaví nový sdružený objekt za 1,5 miliardy. V Hradci Králové zmodernizují chirurgické obory za 2,4 miliardy. Thomayerova nemocnice Praha vybuduje centrální urgentní příjem za 0,75 miliardy.  Jsou to masivní investice, ale děláme spoustu dalších věcí, které pomáhají pacientům a taky zlepšují život zdravotníkům. Píšu vám o tom průběžně. Třeba o reformě duševní péče, navyšování kapacit lékařských fakult, zlepšování postgraduálního vzdělávání, snižování administrativy doktorům a sestřičkám, hlavně díky elektronizaci, tu umožní náš zákon, který předložíme nejpozději do konce března 2020. Taky řešíme dostupnost léků, vybojovali jsme, aby pojišťovny hradili těžce nemocným pacientům 90 procent ceny zdravotního konopí, prosazujeme zákon o odškodnění za újmu způsobenou povinným očkováním. No prostě budu rád, když si přečtete můj projev, který jsem na konferenci Zdravotnictví 2020 měl. Za chvilku dávám na Facebook včetně prezentace Adama Vojtěcha.  Další hrozně důležitá věc. Probíhá diskuse o rozpočtu Evropské unie na roky 2021-2027. Bojuju za to, aby se v rámci něj nesnižovaly peníze na kohezi neboli posilování chudších regionů Unie a jejich přibližování těm bohatším. Nejsem v tomhle boji sám. Na pražském hradě jsme zorganizovali summit Přátel koheze. A přijeli na něj zástupci z 16 států, celkem 10 premiérů včetně mě. Byl to vůbec největší počet zahraničních premiérů v ČR od našeho předsednictví v Radě EU v roce 2009.  Na jednu stranu Evropská unie plýtvá peníze na svůj provoz, na druhou nám ale chce dát míň na investice do dálnic, škol nebo mateřských školek. S tím samozřejmě nesouhlasím. Není to dobré pro nás, ale ani Evropu jako celek. V tom návrhu rozpočtu peníze na investice prostě najdeme. Přijali jsme s ostatními Přáteli koheze deklaraci, ve které jasně říkáme, že politika soudržnosti představuje klíčový investiční nástroj EU, který významně a viditelně přispěl ke skutečnému sbližování regionů i států v rámci EU a k fungování vnitřního trhu. Taky jsme v deklaraci vyjádřili nutnost flexibilních a vhodných pravidel pro čerpání prostředků EU.  V deklaraci máme i to, že všichni chceme zrušit rabaty neboli slevy nejbohatších států na příspěvky do EU, se kterými přišla Margaret Thatcherová v roce 1984 pro Velkou Británii, a pak to samozřejmě chtěli všichni, kdo platili nejvíc. Nizozemí, Německo, Švédsko, Rakousko. Nedává to ale smysl, výsledek je, že nejbohatší platí vlastně nejmíň a ještě tu jejich slevu musíme kompenzovat my ostatní. Něco takového chci rozhodně zrušit.  V roce 2018 ještě s Velkou Británií činily tyto rabaty 8,898 miliardy eur. A představte si, že na příští rozpočtové období, už bez Velké Británie, je taky plánují a to ve výši dokonce 14,5 miliardy eur. To jsou právě ty peníze, které budeme chtít na kohezi.  Ještě před summitem jsme si udělali přípravu s ministryní pro místní rozvoj Klárou Dostálovou. Chceme pro naše regiony víc prostředků z fondů EU, jednodušší pravidla pro žadatele a hlavně flexibilitu v přelévání peněz tam, kde jsou potřeba.  Ministerstvo pro místní rozvoj právě tenhle týden ohlásilo, že se mu podařilo rozdělit už 100 miliard z Evropského fondu pro regionální rozvoj. Ty se u nás rozdělují v rámci Integrovaného regionálního operačního programu, který ministerstvo spravuje. Zafinancovaných bylo už 6.567 projektů po celé České republice. Snažíme se navyšovat peníze hlavně školkám, školám, taky do zdravotnictví a na silnice. A protože poptávka převyšuje nabídku, navýšili jsme prostředky o 6,2 miliardy a připravujeme dalších 11,2 miliardy.  Peníze EU nám pomohly při opravách 886 kilometrů silnic II. třídy, opravíme díky nim 154 památek, zrekonstruuje se nebo nově postaví 120 stanic integrovaného záchranného systému nebo podpoří rozšíření nebo vybudování 485 mateřských školek a 142 nemocnic.  Jak vidíte, tyhle peníze jsou potřeba a já bojuju, aby se v novém rozpočtu EU nesnižovaly.  Mluvil jsem o tom i s chorvatským premiérem Andrejem Plenkovićem, který taky přijel do Prahy. Řešili jsme obchodní a ekonomické vztahy, rozpočet EU i nadcházející chorvatské předsednictví v Radě EU. Shodli jsme se na tom, že EU nemá zmenšovat objem peněz na investice a mluvili taky o ilegální migraci řízené pašeráky a ochraně hranic.  Chorvatsko snad konečně vstoupí do Schengenu. Mají dostatek pohraničních policistů, kteří jsou v připraveni bránit ilegální migraci na balkánské trase. S panem Plenkovićem jsme se shodli, že ilegální migraci musíme zastavovat už v zemích původu nebo přinejhorším na pobřeží evropského kontinentu.  No a ve čtvrtek jsem vyrazil s Monikou na oficiální návštěvu Lucemburska. Premiér Xavier Bettel je můj přítel. Rozumíme si v mnoha věcech, oba chceme bojovat za sjednocenou a silnou Evropu. Bavili jsme se o rozpočtu, o zahraniční politice, NATO, a o tom, že by EU měla být akčnější. Na Evropské radě bychom oba chtěli otevřít témata, o kterých se tam mluví málo. Podle mě chybí na Radě hlavně normální debata o tom, jak řešit nejrůznější krize, proč nejsou všechny členské státy EU v Schengenu, co budeme dělat v energetické politice a spousta dalších věcí.  Hodně jsme pracovali a večer Xavier mě a Moniku vzal do galerie moderního umění a na večeři. Bylo to fajn. Česká republika má s Lucemburskem hodně společného. Vždyť naše společné dějiny začaly už v době českého krále Jana Lucemburského. Je pohřbený právě v Lucemburku a u jeho krypty jsem uctil jeho památku. V Lucemburku mají taky náměstí Jana Palacha, možná jste viděli fotky, co jsem dával na Facebook, uctil jsem jeho památku a položil pod jeho pamětní desku květiny. Odhalili ji 20. srpna 1969 k prvnímu výročí sovětské okupace Československa.  Byl jsem taky v House of Startups. Vynikající prostor pro začínající podnikatele. Nikdy mě nepřestane fascinovat, kolik bezvadných nápadů mají.  Přijal mě velkovévoda Lucemburský Jindřich, který vzpomínal na Václava Havla, Václava Klause, Miloše Zemana i Karla Schwarzenberga. Zná je dobře všechny... Navštívil jsem parlament, kde jsem hodinu odpovídal na otázky poslanců a vyžádal si jejich jednací řád… A tři hodiny jsem strávil na Evropském účetním dvoře, který je podle mě nejužitečnější instituce EU, protože kontroluje, jestli peníze z rozpočtu EU se utrácí účelně. A to se údajně Komisi moc nelíbí.   Podle mě se peníze nevydávají účelně a některé věci je potřeba změnit. Po jednání s Evropským účetním dvorem jsem dokonce přesvědčený, že se v rámci evropských institucí neskutečně plýtvá a některá zjištění EUD považuji za skandální.   V roce 2018 činily celkové výdaje EU 156,7 miliardy eur a výdaje na chod evropských institucí téměř 10 miliard eur neboli 255 miliard korun. NEUVĚŘITELNÉ. Evropský parlament nás stál v roce 2018 1,9 miliardy eur. V příštím sedmiletém období 2021-2027 si naplánovali výdaje 87,5 miliardy eur, to znamená průměrně na rok 12,5 miliardy eur neboli 318,75 miliardy korun…  Hospodaření evropských struktur považuju za neuvěřitelné. Třeba, že Evropský parlament zasedá ve 3 různých městech, ve 3 různých státech. V Bruselu, ve Štrasburku a v Lucemburku… Všichni říkají, že je to politický problém a je to napsané ve smlouvách o EU. To je sice pěkný, ale kvůli tomu máme stěhovat tisíce lidí se všemi papíry každý měsíc přes 400 kilometrů tam a zpátky? Vyhazovat peníze občanů EU za tohle?  Výrazných úspor by se dosáhlo přestěhováním Parlamentu ze Štrasburku do Bruselu. Štrasburk stojí 114 milionů eur ročně, což je za sedm let 798 milionů eur plus hodnota budovy zhruba 600 milionů eur, takže za 7 let bychom získali včetně prodeje budovy 1,398 miliardy eur.  V Evropském parlamentu je zaměstnaných 14.000 lidí, z toho v Lucemburku pracuje 3000 lidí a stojí to ročně 15 milionů eur a nájem cizích ploch 14,4 milionů eur, takže téměř 30 milionů eur ročně, což je za sedmileté období 210 milionů eur. K tomu se navíc staví budova za 530 milionů eur, takže zrušením by se získalo 740 milionů eur.  Čili, kdyby se Parlament přesunul ze Štrasburku i z Lucemburku do Bruselu ušetřilo by se 2,138 miliardy eur.  V evropských strukturách pracuje 60.000 zaměstnanců a jejich průměrný plat je 8.333 eur měsíčně....  Na otázku, kolik je jejich průměrný důchod, mi neuměli dát odpověď nebo možná nechtěli. Když děláte v evropských strukturách, je potom váš důchod královský…   Komise utrácí za budovy 11 procent rozpočtu, to znamená asi 1 miliardu eur ročně! Bruselské struktury nás v roce 2018 stály 9,9 miliardy eur, z toho Evropský parlament 1,9 miliardy.  A další neuvěřitelná čísla. Na zahraniční politiku, která podle mě ani neexistuje, jenom občas někoho vyzýváme společnými deklaracemi, aniž by nás podle mě velké státy braly vážně, se utrácí ročně 900 milionů eur a zaměstnávají 5.000 lidí! Jen náklady na budovy na zahraniční politiku jsou v roce 2019 162 milionů eur a limitní plocha na osobu 35 metrů čtverečních je v mnoha případech značně překračovaná.  Představte si, že Komise má budovy v Botswaně a Gambii a ty jsou od 2004 neobsazené. Taky v Jižní Africe a na Kapverdách mají rezidence neobsazené od roku 2012. Až teď, když na to Evropský účetní dvůr upozornil, se s tím něco stane.  No zkrátka, nešetří se. Parlament není schopný stavět na čas a z důvodu šestiletého prodlení vzniknou dodatečné náklady na nájem ve výši 86 milionů eur. V případě Komise je zpoždění dokonce 15 let a dodatečný náklad 248 milionů eur.  Takže až nám zase příště někdo bude říkat, že EU už nemůže přispívat na to, aby se naše země a její všechny části přiblížily životní úrovní nejvyspělejším členským státům, tak víme, že je to nesmysl, a že když se bude chtít, peníze se na to určitě najdou. A já vím přesně kde a jsem dokonale vyzbrojený čísly a argumenty na jednání o příštím rozpočtu EU na 2021 až 2027.  Zpátky do Česka. Už několikrát jsem vám psal, jak se snažíme udělat pořádek v budovách a pozemcích, které patří státu. 23 tisíc nemovitostí spadá pod státní instituce, ale leží ladem. Je to šílený brajgl, který tady zůstal po minulých vládách. Já už před 3 lety nařídil udělat inventuru, ať víme, co ze státního majetku je nepotřebné a můžeme s tím naložit ve prospěch lidí. No a tenhle týden vyšel v jednom médiu článek, že Úřad pro zastupování státu ve věcech majetkových, který tohle řeší, má nepořádek v IT systémech. Je to sice lež, ale někteří novináři potřebují senzaci. A přitom se to právě autorovi článku snažila paní ředitelka Kateřina Arajmu vysvětlit osobně a celý systém mu ukázala.  Dožralo mě to. Vždyť ty smlouvy byly uzavřené minulým vedením z let 2004 a 2010 a dobíhají do konce tohoto roku. Až současné vedení ÚZSVM s tím konečně pohnulo. Ředitelka Arajmu vypsala transparentní otevřenou veřejnou zakázku na Centrální registr administrativních budov neboli CRAB.  Abyste měli obrázek, jak to chodilo předtím a jak to chodí teď. Podle smlouvy z roku 2010 se platilo za CRAB přes 75 milionů ročně. Paní Arajmu, potom co nastoupila vyjednala aspoň slevu, takže to je 63,2 milionu. A víte, kolik se bude platit podle nové smlouvy? 7,4 milionu korun ročně. Takže o víc než 90 procent menší cena oproti tomu, co ze sebe nechal stát ždímat před námi.  Další věc, o které vám dost píšu, je rozšiřování jádra. S ministrem průmyslu Karlem Havlíčkem makáme na tom, abychom naší zemi zajistili energetickou soběstačnost. Podle odborných studií to s budoucností energetiky nevypadá dobře. Evropa se zbavuje uhlí. Podle mě rozhodnutí Německa uzavřít jádro a uhlí bude mít tragický dopad na jejich průmysl. Na slunce a vítr to neutáhnou. Naše země vyrábí víc než 40 procent elektřiny z uhlí a dokonce ji i vyvážíme. Pokud skončíme s uhlím a nerozšíříme jaderné elektrárny, staneme se závislí na jiných.  Proto další blok v Dukovanech, proto mluvíme i o budoucím rozšíření Temelína. Jasně, že budeme posilovat i obnovitelné zdroje, ministr Havlíček potvrdil do Bruselu, že ze současných 14 procent u nás zvýšíme podíl obnovitelných zdrojů na 22 procent do roku 2030. Ne ale cestou, kterou nám předvedly vlády v letech 2005-2011, kdy lobbisti a zkorumpovaní politici spáchali největší tunel v českých dějinách. Však víte, 1000 miliard.  Schválně se podívejte na projekt ElectricityMap, který hodnotí země podle toho, jakou má jejich energetika uhlíkovou stopu. Dávám za chvíli na Facebook. Jenom Švédsko a Francie jsou na mapě zelené. A víte proč? No protože Francie má 52 jaderných reaktorů a podíl jádra je u nich 75 procent. A Švédsko kombinuje jádro a vodu. Takže jádro je pro nás jasná priorita. Dokáže pokrýt výpadek uhlí a zároveň díky němu splníme nejpřísnější emisní kritéria. Vsadit jen na slunce, vítr, vodu? Na to nemáme geografii. Navíc bychom ohrozili domácnosti i ekonomiku firem.  Jak už jsem vám psal, sledujeme všechny nové technologie, budeme investovat spoustu peněz do chytré energetiky, podporovat malé obnovitelné zdroje na střechách domácností, bytovkách, průmyslových i zemědělských objektů.  Teď už jen rychlé info, co se v týdnu dělo dál. Jednal Vládní výbor pro osoby se zdravotním postižením. Potkal jsem se s Asociací provozovatelů dětských skupin a mikrojeslí, řešili jsme hlavně kapacity a platy. Měl jsem schůzku s ředitelem Českých drah panem Václavem Nebeským. Dal jsem rozhovor italskému deníku La Stampa. A dneska mám večeři s belgickým premiérem Charlesem Michelem. Byl zvolený předsedou Evropské rady, což je nejdůležitější instituce Evropy, protože tam sedí všichni prezidenti a premiéři. Bere to po Donaldovi Tuskovi. Pan Michel je ze stejné evropské frakce jako naše hnutí. Chci s ním diskutovat o tom, jak by měla fungovat Evropská komise i Rada a co musíme změnit, aby byla Evropa silná, jednotná a obstála v globálním světě.  Mějte se fajn."
fb74bb518ef61c4af8b5753799a553ff,"Čau lidi, před chvílí jsem v Národním muzeu mluvil o hrdosti a o vlastenectví. V poslední době se mu leckdo vysmívá, nechápe ho, nebo ho snad považuje za kontroverzní. Tak já vám teď něco ukážu. Legendární britský Top Gear určitě znáte. Píše, že už doporučuje lidem Škodovky víc než Volkswageny! Koukněte, dávám do komentářů jejich článek o nové Octavii, mají tam taky nádhernou fotogalerii.  Jo, tenhle týden měla premiéru Octavie čtvrté generace. Pro mě je to jeden ze symbolů české šikovnosti. Pamatuju na svoje první auto, Škoda Sedan za 6000 korun, složili jsme se na něj se spolužáky z gymnázia a jeli na zápas Slovan Bratislava - Sparta Praha, kde nám po zápase na Letné vybuchl motor. Naši měli zase béžovou Škodovku 1000 MB. Teď, když jsem seděl uvnitř nové Oktávky, jsem si připadal jako ve vesmírné lodi. Kvalita, luxus, jednoduchý, ale rafinovaný design.  My Češi vlastenci jsme. To se nedá zpochybnit. Díky tomu máme tak skvělé výsledky. Teď v říjnu proběhl průzkum a hrdost na naši zemi je nejvyšší za posledních 14 let. I k tomu vám pošlu odkaz.  Prosím vás všechny dnes, v tento den, přejme si všichni navzájem, ať se nám daří. A pracujme na úspěchu naší země všichni společně. Bez zbytečné zloby, agrese a nenávisti. Nemusíme spolu souhlasit, nemusíme mít stejné názory. Jsme ale úžasná země plná skvělých lidí, kteří mají na to světu dokázat, že se můžeme měřit s těmi nejvyspělejšími zeměmi. Měli bychom to všichni vědět. Držím nám všem i naší krásné zemi palce! Tohle jsem řekl i v projevu, který vám sem za chvíli hodím.  Taky jsem řekl dvě slova. Díky vám. Díky vám všem, kteří jste tohle všechno umožnili tím, že jste pracovali. Že jste vychovali děti. Že se společně nám všem povedlo to, co zažíváme právě teď. Nejlepší a nejsvobodnější období České republiky, jaké pamatujeme. Období, které je unikátní v rámci staleté historie naší země. A víte, co je nejdůležitější? Udržet získanou svobodu a demokracii pro příští generace.  O tom, jak jsme se od dob komunismu posunuli, svědčí mezinárodní žebříčky, ve kterých vycházíme skvěle i ve srovnání se zeměmi, jako je Izrael, Nový Zéland, USA, Holandsko. Dával jsem vám plno studií a srovnání už v minulých hlášeních.  Chceme ale ještě víc, mnohem víc. Investujeme do vědy výzkumu a modernizujeme naše školství. Jak víte, zavádíme duální vzdělávání, aby děti nasávaly už na škole teorii zároveň s praxí a neztrácely roky zaučováním, což jim přinese do života obrovskou výhodu. Jel jsem se teď podívat do Varnsdorfu, kde tohle už perfektně funguje. S ministrem průmyslu a obchodu Karlem Havlíčkem jsme vyrazili do Střední průmyslové školy TOS Varnsdorf. Výborná soukromá strojírenská škola a jak jste mohli vidět podle fotek, co jsem dával na Facebook, mají špičkové vybavení a školné zdarma. To proto, že soukromá firma TOS Varnsdorf, která ji před 3 roky otevřela, do ní už nainvestovala 120 milionů. Vychovává si tady odborníky pro sebe a dalších 15 spřátelených firem v regionu. Měl jsem tu čest být už na jejím otevření 1. září 2016.  Takhle má vypadat moderní průmyslovka. Na zdi jim visí lehce upravený citát od Jana Wericha:  Jestliže neumíš, naučíme tě, jestliže nemůžeš, pomůžeme ti, jestliže nechceš, odejdi.”  Ve Varnsdorfu jsem mluvil s vedením školy, firmy i města a taky jsem řekl pár slov dětem a jejich rodičům, kteří o studiu na průmyslovce uvažují. Jsou budoucnost našeho národa.  Budoucností je pro nás samozřejmě taky mezinárodní byznys a turismus. Naše země je svým kulturním dědictvím unikátní, a tím myslím nejen Prahu. Už před několika lety nás americký web Traveltipy.com vyhlásil zemí hradů a zámků. Ne Francii, ale nás. Koukněte na odkaz, co dávám za chvíli sem na Facebook.  Víc turistů, víc zahraničních investorů. K tomu potřebujeme nejen přímé lety, ale taky letiště s větší kapacitou. Už dnes vypravuje víc než 70 společností z letiště Václava Havla letadla do 171 destinací. Letiště taky loni vykázalo rekordní hospodářské výsledky.  Kdo si ještě pamatuje, jak to bylo před pár lety? Za tradičních demokratických stran se nakradly pozemky za 4 miliardy a tehdejší generální ředitel si vyplácel 300 milionů na odměnách. Když jsem nastoupil jako ministr financí, prošlo letištěm 12 milionů cestujících za rok. Letos už odhadujeme do konce roku 17,7 milionu. Takže za 5 let našeho působení skok o 5 milionů.  A takhle rostly počty cestujících za poslední 3 roky: 2017 - 15,4 milionu 2018 - 16,8 milionu 2019 - 17,7 milionu  Máme jasný plán dalšího rozvoje do roku 2050 a jedeme podle něj. Kapacita by mohla být až 30 milionů cestujících, pokud tomu budou ekonomické podmínky odpovídat.  Celkové investice za 55 miliard. Tenhle týden schválilo Ministerstvo financí investici do první etapy rozšíření Terminálu 2 za 16 miliard korun s 9 novými letadlovými stáními s nástupními mosty a bránami pro letadla na krátké a střední tratě. Taky 5 alternativních letadlových stání využitelných pro odbavení dálkových letů.  A do roku 2028 přibude nová paralelní dráha za 14 miliard.  Velká kapacita letiště by byla samozřejmě k ničemu, kdyby nemělo rychlé a snadné spojení s Prahou a celou republikou. A tak jsme po letech příprav začali konečně stavět to, na co se minulé vlády totálně vybodly. Trať Masarykovo nádraží – letiště – Kladno. První část, Negrelliho viadukt, slíbilo SŽDC otevřít 1. 6. 2020. Maká se ale současně na spoustě míst. V úseku mezi Kladnem a Kladnem-Ostrovec už máme územní rozhodnutí a připravujeme dokumentaci pro stavební povolení. Do příštího týdne bychom měli dostat územní rozhodnutí i k úseku Bubny – Veleslavín. K úseku Ruzyně – Kladno probíhá územní řízení. Ke zbývajícím stavbám připravujeme dokumentaci pro územní řízení.  Výsledek? Do roku 2028, tedy ve stejné době, kdy plánujeme dokončit rozšíření letiště, bude z Prahy na letiště a dál do Kladna vést rychlodráha. Celkem za 44 miliard.  Nebojte, tohle hlášení nebude jen o betonu, železu a technologiích. Pojďme na kulturu. Kinematografie je další věc, na kterou můžeme my Češi být pyšní a díky které jsme taky světově známí. Vznikly u nás nejen české oscarové filmy, ale i spousta těch zahraničních. Já jsem už jako ministr financí zvýšil filmové pobídky z 500 na 800 milionů, abychom přilákali víc zahraničních producentů. Letos se stalo poprvé, že peníze došly už v pololetí. Tak jsme si dali schůzku s ministryní financí Alenou Schillerovou, ředitelkou Státního fondu kinematografie Helenou Bezděk Fraňkovou a Asociací producentů v audiovizi a dohodli se, že filmový průmysl letos získá 500 milionů, které jsme ušetřili v rámci rezortu Ministerstva financí. Tohle řešení zabrání hrozícímu odchodu zahraničních štábů. Jejich působení přináší naší zemi miliardy ročně a zvyšuje nám mezinárodní prestiž. Třeba Návštěvníci 4 se točili na našich zámcích, které pak viděl celý svět.  Přitom ze všech zemí dáváme na filmy nejmenší dotaci. Jen 20 procent. Ostatní země dávají podstatně víc procent, nejvíc Velká Británie a Francie. Přesto nás producenti preferují. Máme totiž nejšikovnější lidi, nejlepší řemeslníky a jestliže tedy dáváme pobídky v řádech stovek milionů, naši živnostníci, řemeslníci, firmy a komparzisti získávají od producentů miliardy. Podporujeme tím i tradiční český filmový průmysl a všechna odvětví a profese, která s ním souvisí.  Určitě jste viděli na fotkách, že jsme měli tenhle týden už sedmé společné zasedání české a slovenské vlády. Potkali se naši ministři a podle mě jsme měli málo času na to, abychom probrali všechno, co máme společné, a kde se můžeme vzájemně inspirovat. Chci, aby v tom naši ministři pokračovali i bilaterálně. Důležitá je spolupráce v obranné problematice. Spolu musíme držet taky v evropských otázkách. Jasně deklarujeme, že EU je úspěšný projekt, jsme proevropští, aktivní a jednotní v rámci Evropy a Evropské rady.  Pojďme na zdraví. Tenhle týden jsem se potkal s novou regionální ředitelkou Světové zdravotnické organizace pro Evropu paní Piroskou Östlinovou, přišla i s programovou manažerkou pro oblast alkoholu Carinou Ferreira-Borgesovou a Srđanem Matićem, zástupcem v Česku. Byl u toho samozřejmě i ministr zdravotnictví Adam Vojtěch.  WHO u nás funguje už od 90. let a paní Östlinová nás pochválila za vynikající spolupráci. Ale nebyla to jen nějaká zdvořilostní schůzka. Shodli jsme se, že alkohol je v Česku pořád velký problém. Když by se topřepočítalo na čistý líh, který do sebe dostane průměrně každý Čech za rok, je to 12 litrů.  Zkuste si představit 12 flašek postavených vedle sebe a v nich čistý líh, který si vpravují lidi do těla. A to jen průměrně! Takže u některých lidí je těch flašek ještě několikanásobně víc. Jsme v téhle nesmyslné spotřebě 2. v Evropě a na následky chlastání u nás umře 18 lidí denně.  Jak už jsem vám psal, celospolečenské náklady nadměrného pití byly v roce 2018 odhadnuté na 59,1 miliardy. A odhadované výdaje ze zdravotního pojištění na léčbu poruch způsobených alkoholem byly 12 miliard.  Paní ředitelka Světové zdravotnické organizace naprosto souhlasí s tím, že daň na tvrdý alkohol i tabák zvyšujeme. U tabáku vyšší zdanění už prokazatelně kouření snížilo. Říká to WHO.  Pořádáme mezinárodní konzultace ke snížení škod způsobených alkoholem a 27. listopadu chystáme Národní konferenci věnovanou alkoholu a tabáku, kde budou i experti WHO a OECD.  Já jsem si na schůzce vyžádal aktualizované statistiky a podrobná data včetně srovnání podle jednotlivých států EU. Zároveň bych rád znal konkrétní čísla z ostatních států, pokud se jedná o přínos zvýšení daní na alkohol. Neměli bychom tvrdý alkohol, pivo a víno házet do jednoho pytle. WHO nám je slíbila s tím, že má jasné důkazy o prospěšnosti zvýšení daní.  Když jsme u těch závislostí, rovnou vám napíšu, co se tenhle týden dělo na Radě vlády pro koordinaci protidrogové politiky. Jak víte, jsem její předseda, protože tahle problematika mně osobně leží na srdci. Zvýšili jsme peníze na protidrogovou politiku o 77 milionů, které jsem sehnal. Média si mohla ušetřit pár vylhaných reportáží. Díky tomu dál zajistíme dostupnost služeb pro lidi se závislostmi a jejich blízké a taky tím zajistíme financování našeho Akčního plánu - Národní strategie prevence a snižování škod spojených se závislostním chováním 2019–2021. V rámci něj máme jasné úkoly, kdo je za ně zodpovědný, kolik budou stát. Plno věcí už je v běhu.  Akční plán teď putuje do meziresortního řízení a následně na vládu. Mimo jiné už obsahuje i problematiku závislosti na nových technologiích, která zasahuje hlavně děti a odborně se označuje “netolismus”. Taky řešíme boj se závislostí na lécích. To jsou věci, které se doteď neřešily.  Už teď víme, že děti s problémem závislosti na internetu tvoří velkou část klientů dětských adiktologických ambulancí. Takže vážení rodiče, pokud víte, že vaše dítě má tenhle problém, můžete si zavolat pro konzultaci:  800 350 000  Určitě ji využijte. Slouží pro všechny typy závislostí. A je pro vás zdarma.  Teď se posunu úplně jinam. Tenhle týden to bylo celkem téma v médiích. Státní hmotné rezervy. Co v nich všechno je? No třeba od konzerv s jídlem, přes ropu kovy až po stany, mobilní mosty, plynové masky, prostě všechno, co vás napadne, když se řekne “do zásoby.” Celkem věci za 30 miliard.  Nic proti tomu, hmotné rezervy má každá země a třeba základní potraviny, ropa nebo inventář pro případ mobilizace dávají smysl. Problém je, že nikoho tady už desítky let nezajímá, CO VŠECHNO tam je, a jestli to vůbec ještě dává smysl. Ministr Karel Havlíček byl první, kdo to začal trochu rozkrývat. A díky tomu víme, že máme za několik miliard olovo, hliník a další kovy, které tam leží i 50 let. Asi uznáte, že to fakt nepotřebujeme. Už není studená válka, bojuje se hlavně kyberneticky a v naší zemi ani nemáme, jak tyhle kovy zpracovat.  Takže ministr Havlíček dělá podrobnou inventuru, nejen jestli ty věci potřebujeme, ale jestli vůbec sedí to, co je v seznamech, s tím, co je ve skladech. Doufejme, že to tam ještě je. Až bude mít inventuru pan ministr hotovou, dá to na Bezpečnostní radu státu a tam se budeme bavit, čím nahradíme nepotřebný inventář.  Má někdo něco proti? 🙂  Jasně, zástupci opozice. Klasika. Ti začali hned do médií hystericky vykřikovat, že prodáváme “rodinné stříbro.” Jak by řekly moje děti: LOL. Půjde to pryč. A jsem zvědavý, co se z inventury pana ministra ještě dozvíme…  Víc jak zrezivělé ingoty z dob SSSR by nás mělo zajímat lithium. To je skutečně strategická surovina, o kterou jsme málem přišli. Však víte… Tenkrát jsem byl hodně vytočený. Ale, jak jsem už psal, podařilo se nám získat nad projektem opět kontrolu. Ministr Havlíček připravil společně s ČEZ plán, jak získat majoritní podíl v těžební společnosti, která má na těžbu lithia na Cínovci licenci. To byl průlomový krok. Teď probíhá v ČEZ důkladná analýza zaměřená na těžební výkon, technologii těžby, mechanické zpracování, chemické úpravy pro bateriové účely a současně probíhá ekonomické posouzení celého řetězce těžby a zpracování lithia. Pracuje se na tom nonstop, do konce roku bude analýza hotová a do konce března musí ČEZ rozhodnout, jestli využije opci a definitivně tím získáme kritickou surovinu pro další použití.  A další věc. Jádro. Minule jsem vám o něm taky psal. Tenhle týden jsme se potkali s paní Danou Drábovou, předsedkyní Státního úřadu pro jadernou bezpečnost, které novináři říkají “atomová lady.” SÚJB šéfuje už spoustu let. Její úřad vykonává státní správu a dozor při využívání jaderné energie. O jádru ví všechno a je velká podporovatelka rozšíření Dukovan, které s Karlem Havlíčkem prosazujeme. Úřad pod jejím vedením funguje dobře, paní Dana je srdcařka.  Energetiku jsme řešili i na Stálém výboru pro výstavbu nových jaderných zdrojů. Už za premiéra Sobotky bylo všechno připravené k rozšíření Temelína, ale poradci mu tehdy řekli, že by ztratil politické body. Priorita naší vlády je energetická bezpečnost našich lidí a firem. Však jsem vám to rozebíral minule. Dával jsem vám i mapu, na které je vidět, že největší bojovníci za uhlíkovou neutralitu, mají jaderné elektrárny. Francie 52 reaktorů a 75procentní podíl jádra, Švédsko má hlavně jádro a vodu.  Vím, že nám zájmové skupiny budou házet klacky pod nohy, ale jádro rozšíříme. Slovensko se nebálo a příští rok dostaví Mochovce 3 a další rok Mochovce 4 a budou mít 65 procent podílu jádra.  Ještě výběr pár věcí, které jsem tenhle týden absolvoval.  Byl jsem na belgické ambasádě, kde slavili jejich národní den. Máme s Belgií výborné vztahy. Patří mezi 10 největších investorů u nás, je tu víc než 200 belgických firem a já jsem během mé návštěvy zdůraznil velký potenciál naší spolupráce. Hlavně v oblasti výzkumu a vývoje.  Co dál. Jednal jsem se zástupci Škoda Auto, se starostou Prahy 6 Ondřejem Kolářem ohledně rychlodráhy na letiště, samozřejmě bylo jednání vlády, měl jsem schůzku s panem prezidentem v Lánech. Prohlédl jsem si areál v Malešicích, kde má Česká pošta třídírnu, a ředitel pošty nám nabídl, abychom tady místo ní postavili administrativní komplex, pokud nebude vedení Prahy ochotné poskytnout pozemky v Letňanech.  Je skvělé, že 300 metrů od hranice pozemku je metro. Taky sem jezdí autobusy i tramvaje. Hlavní problém je, že výstavba komplexu není v souladu s územním plánem, teď je tu průmyslová zóna. A taky jsou na pozemcích postavené budovy. Požádal jsem ředitele České pošty Romana Knapa o doplňující info a budeme se bavit dál.  Jo, a viděli jste ty fotky z návštěvy dětské skupiny Medvídek? Minulý týden jsme měli jednání s Asociací provozovatelů dětských skupin. A teď v pátek jsem se byl podívat, jak funguje jedna z nich, Medvídek v Žebráku. Všechny jesle a hodně školek se v minulosti zrušilo a rodiče nemají, kam děti dát. Dětské skupiny jsou skvělé řešení, zřízení jedné skupiny trvá 3 měsíce a je pro děti už od 1 roku, takže rodiče by mohli dřív do práce. Já se o tohle téma intenzivně zajímám i proto, že od 2021 má platit novela zákona Ministerstva práce a sociálních věcí, která by prý ve znění, jaké má teď, zhoršila podmínky financování skupin a zastropovala věk dětí na 4 letech. To musíme vyřešit. Svolám proto koaliční jednání a projednám to s Robertem Plagou, který má v gesci mateřské školky, a Janou Maláčovou, pod kterou spadají skupiny.  Dál jsem měl schůzku se zástupci Leo Expressu. Oznámili jsem jim že zneužívání slev pro důchodce a studenty je nepřijatelné, zastropovali jsme ho, jak jsem vám psal minule a stát to bude kontrolovat.  Jinak nám ale zástupci Leo Expressu potvrdili, že slevy fakt důchodcům i studentům pomáhají. Lidi víc cestují vlakem, jak jsme chtěli. Řekli jsme, že se chceme dostat z hlediska osoby na kilometr nejvýš v Evropě, kde zatím vede Švýcarsko. A možná vás to překvapí, jsme už 7. nejlepší v Evropské unii.  Je to jednak díky našim slevám, ale i díky našim masivním investicím do tratí a oprav nádraží. Mám z toho radost.  A vy, kteří se bez auta neobejdete, prosím moc, dávejte pozor. Máme za sebou první sněžení a taky led. Tenhle týden měli silničáři první ostrou zkoušku. Z pondělí na úterý sypači najeli 2380 kilometrů, vysypali 152 tun soli a 46 tisíc litrů solanky. Díky tomu zůstaly všechny silnice a dálnice sjízdné. U těch 3 kamionů, co se vysekaly, mám informaci, že šlo spíš o nepozornost, než že by to bylo kvůli sněhu.  O to, aby se dalo jezdit i přes zimu v klidu, se stará Ředitelství silnic a dálnic. Mají připravených 183 sypačů, 45 nakladačů soli a 599 řidičů. V jejich skladech po celé republice leží 45 tisíc tun soli a solného roztoku, které budou průběžně doplňovat. Snad vás tyhle čísla uklidní.  Ale to neznamená, že nemáte jezdit opatrně. Prosím ještě jednou, myslete na svoje zdraví i lidí kolem vás.  Jako každý rok jsem hned ráno uctil památku 17. 11. na Národní třídě a ještě mě čeká spousta věcí. Mám za sebou projev, který vám sem za chvíli hodím, kromě mě ale v Národním muzeu mluvili i premiéři Peter Pellegrini, Viktor Orbán, Mateusz Morawiecki a předseda Německého spolkového směnu Wolfgang Schäuble. Teď jsem tady v muzeu na výstavě Sametová revoluce a pak otevřeme multimediální expozici momenty 20. století.   Pak jedu do Kramářovy vily, kde máme slavnostní oběd my premiéři V4, Wolfgang Schäuble, ministerský předseda Saska Michael Kretschmer a další hosté.   Pak do krásného Lichtenštejnského paláce na den otevřených dveří. V minulosti palác hostil například britskou královnu Alžbětu II. či japonského císaře Akihita. Je tam i výstava protokolárních darů předsedy vlády ČR čítající více než 50 darů, které jsem dostal během významných zahraničních cest.  Většinu dne strávím tady u nás v České republice. Pak odlétám na oslavy 30 let od Sametové revoluce v Bratislavě. Položíme věnce k Devínské bráně a v Nové budově Slovenského národního divadla bude slavnostní koncert a banket.  Tak, to je pro dnešek celé. A i když jsem to řekl v projevu mnohokrát, tak ještě jednou:  Díky vám všem 🇨🇿"
