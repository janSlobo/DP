StatementId,Text
00a716d300fe0c775152411ae3e00ee7,"Uprchlíci, zdražování, dávky nepřizpůsobivým, referendum, politické podnikání STAN, nouzový stav, cenzura – můj rozhovor pro Parlamentní listy:  1) Ze strany občanů čím dál častěji zaznívá nespokojenost, že vláda podceňuje sociální dopady současné situace kolem zdražování a uprchlíků. Ze strany vlády nejčastěji zaznívá vysvětlení „odmítáme populistická řešení“. Jak je situace podle vás vážná?  Situace je velmi vážná a bude jenom horší. Pomáhat uprchlíkům z Ukrajiny je podle nás správné, ale pouze přiměřeně a na nezbytně nutnou dobu a po ukončení konfliktu na Ukrajině by se měli vrátit zpět budovat svoji rodnou zemi. V tomto se postoj SPD zásadně liší od vlády Petra Fialy a od hnutí ANO. Premiér Fiala (ODS) říká, že vláda počítá s tím, že tu drtivá většina Ukrajinců zůstane natrvalo. Pokud ale nebudou v nejbližších dnech z úrovně vlády přijatá zásadní opatření ve způsobech přijímání, bude naše republika ekonomicky a sociálně v obrovských problémech, jelikož stát nemá kvůli dosavadním vládám peníze a je velmi zadlužený. Naši občané mají zcela oprávněné obavy o udržitelnost našeho zdravotního systému, sociálního systému, situaci na pracovním trhu, ve školství a trápí je zdražování, které vláda odmítá řešit. Opakovaně vyzýváme Fialovu vládu, aby představila, jaký má plán. Vláda ale žádný plán nemá. Je správné pomáhat, ale nesmí docházet ke snížení úrovně kvality života našich občanů a také ke snížení úrovně poskytování zdravotní péče a dlouhodobě odkládaných výkonů. Hnutí SPD na to neustále poukazuje a navrhuje konkrétní pozitivní řešení. Vládní pětikoalice ODS, STAN, KDU-ČSL, TOP09 a Pirátů je ale vůči našim občanům hluchá a slepá a ve sněmovně nás válcuje. Kvůli neschopnosti vlády řešit zdražování narostl počet nových exekucí o 40% a 30% domácností je existenčně ohroženo. Hnutí SPD bije na poplach, jelikož tato vláda je pro občany doslova hrozbou. Je potřeba přinutit vládu k demisi. Občané by se měli hlasitě ozvat. Přichází další a další negativní zprávy, že se má zdražovat i v dalších oblastech, ale vláda nic nedělá.   2) Jaké další zprávy máte na mysli?  Podle prezidentky Potravinářské komory ČR Dany Večeřové letos potraviny zdraží až o 30 procent! Vláda ale na požadavky Potravinářské komory podle ní nereaguje. Vláda Petra Fialy proti zdražování energií, potravin, pohonných hmot a vlastně úplně všeho vůbec nic nedělá! Problémy našich občanů vládu nezajímají. Když jsme prosazovali zákon podporující českou potravinovou soběstačnost v základních potravinách, které lze produkovat na našem území, tak se nám politici nynější vládní koalice jenom vysmívali!   Večeřová též řekla, že situace začíná být velmi kritická. Vyvážíme 50 % pšenice, libanonští obchodníci jsou schopní nabídnout za pšenici mnohonásobně víc. Do budoucna tak může vzniknout palčivý problém s nedostatkem pšenice i v Česku. Maďarsko i Bulharsko zakázalo vývoz obilí, ale naše vláda nic... Pečivo se zdražuje a vláda nic pro naše občany neřeší.    Potravinářství by podle Večeřové pomohlo snížení DPH na paliva a snížení spotřební daně na paliva. Silniční daň nebo zrušení biosložky jsou podle ní zanedbatelné položky. To hnutí SPD říká dávno! Vláda podle ní hodila zemědělství a potravinářství přes palubu. „Jestliže má pořád někdo dojem, že když si to nevyrobíme, tak si to dovezeme, nedovezeme. Viděli jsme to na covidu a jsme závislí na dovozech. Tomuto sektoru by se měla věnovat daleko větší pozornost, protože živí lidi,“ řekla Večeřová. Musím s ní naprosto souhlasit.   Lidé v ČR ale i tak kvůli nečinnosti současné vlády Petra Fialy musí nadále platit spekulativně předražené ceny energií, pohonných hmot a potravin, zatímco vlády ostatních evropských zemí občanům účinně pomáhají a zlevňují.   Podle ekonoma Lukáše Kovandy růst inflace zdaleka nekončí, na konci roku by prý mohla dosáhnout až 15 procent. To víceméně říká i guvernér České národní banky Jiří Rusnok. Nečinnost vlády Petra Fialy přichází občany doslova pěkně draho.    3) Poslanci vládní koalice ve čtvrtek odmítli zákon SPD na ukončení zneužívání sociálních dávek tzv. nepřizpůsobivými. To se Vám určitě nelíbilo, že?   Ano, poslanci vládní koalice Petra Fialy hlasováním ODMÍTLI zákon SPD na ukončení zneužívání dávek tzv. nepřizpůsobivými. Náš zákon by přitom přinesl úsporu půl miliardy korun, které SPD navrhuje přesunout na podporu a pomoc slušných lidí v souvislosti se zdražováním. Vládní koalice ODS, STAN, KDU-ČSL, TOP09 a Pirátů kašle na naše slušné občany. A za SPD říkám, že budeme dál ze všech sil bojovat za to, abychom ukončili zneužívání dávek nepřizpůsobivými. Je otřesné, že pro nepřizpůsobivé vláda peníze má, ale pro slušné občany ne.  Ve Sněmovně se také začal projednávat zákon SPD o referendu. Ještě nedošlo na hlasování, ale je smutné, že jak poslanci vládní koalice, tak i hnutí ANO již řekli, že zavedení referenda nepodpoří. Přitom je Česká republika poslední ze dvou zemí v Evropské unii, kde občané nemají možnost hlasovat v referendu. Potvrzuje se, že SPD je jedinou skutečnou opozicí v Parlamentu a jako jediní bojujeme za svobodu a demokracii pro občany.     4) Co říkáte na kauzu „osm milionů pro Polčáka za zákon“?  Europoslanec a místopředseda vládního STAN Stanislav Polčák žádal osmimilionovou provizi z veřejných peněz za to, že pomohl prosadit zákon odškodňující obce okolo Vrbětic kvůli výbuchům! Navíc si účtoval 47 tisíc korun za hodinu za jednání s poslanci ve Sněmovně! Fakturoval si obcím i za setkání s poslanci SPD. Takže STAN kšeftuje se zákony? Pro hnutí STAN Víta Rakušana, které se jeví ve světle těchto informací jako politicko-podnikatelský projekt, je to další kšeftařská kauza. Připomeňme kauzu netransparentních sponzorů hnutí STAN z Kypru spojenou s Rakušanovým spolupracovníkem a místopředsedou STAN Věslavem Michalikem či to, jak se tehdejší poslanec STAN Jan Farský vykašlal na své voliče a šel raději pracovat do USA…    Šokující je, že Polčák si řekl o miliony korun za to, že pomohl prosadit zákon! Takže to vypadá, že pro politiky STAN je politika jen věcí byznysu a kšeftu! Polčák by měl okamžitě rezignovat na mandát europoslance! Předseda STAN a ministr vnitra Vít Rakušan ho k tomu ale nechce vyzvat! Premiér Petr Fiala také mlčí...    De facto provizi více než milion korun má v této souvislosti dostat i starosta Vlachovic na Zlínsku Zdeněk Hověžák ze STAN. Starostovi Vlachovic navrhli tuto odměnu další politici STAN. A nedostává pan starosta za to, že má hájit zájmy občanů své obce, plat? To musí dostávat ještě de facto provize?  Pro úplnost dodám, že pro tento zákon odškodňující obce okolo Vrbětic kvůli výbuchům, hlasovali všichni poslanci SPD, protože chceme pomáhat občanům postiženým výbuchy. Poslanec Polčák nám všem ale neřekl, že z toho má milionové provize... Podle mého názoru vidíme, že STAN si z veřejných peněz udělali via facti soukromé podnikání a soukromé zisky. Kvůli této kauze provizí politiků STAN budeme svolávat mimořádnou schůzi Sněmovny. Také připomeňme, že Rakušanův kamarád, právník Tomáš Kasal, bral bez výběrového řízení od kolínské radnice miliony, když byl Rakušan starostou Kolína. O Kasalovi se navíc psalo, že je usvědčený plagiátor!    5) Několikrát jste se pokusili téma dostat na jednání Poslanecké sněmovny, koalice ale vždy projednávání zablokovala. Ministr financí Zbyněk Stanjura označil váš zájem za „blbé otázky“ a uvedl, že si máte zvykat, že premiér vám na takové otázky odpovídat nebude…   Vládní koalice má poněkud svérázný přístup k parlamentní demokracii… Vidíme, že ruka ruku myje. Premiér Petr Fiala, když jsem ho na to přímo zeptal, mi srabácky odmítl odpovědět a odmítl odsoudit jednání politiků STAN. To si pamatujeme i v případě kyperských sponzorů STAN. Premiér Fiala kryje průšvihy svých koaličních partnerů. Když se ptám na veřejné peníze, které patří občanům, tak to jsou „blbé otázky“? Každý, ať si udělá obrázek o politicích demobloku sám.   Místopředseda STAN Petr Gazdík navíc Polčáka omlouval s tím , že prý to byla smlouva, že prý měl na to smlouvu, že to je prý normální. Tak proč nám tu smlouvu tady neukázal předem, před tím, než jsme o tom zákonu hlasovali? Proč nám tedy poslanci hnutí STAN neoznámili střet zájmů a neoznámili nám tady předem, že místopředseda hnutí STAN Polčák, když se tento zákon prosadí, tak za to má dostat osm milionů z veřejných peněz?  Politici dostávají přece plat za to, aby hájili program a zájmy voličů, kteří je zvolili a je šílené, aby dostávali navíc provize za to, že prosadí nějaký zákon. Snaha takové jednání legitimizovat vede k politické korupci.   6) Také jste kritizoval cestu předsedkyně sněmovny Pekarové-Adamové a dalších politiků do Dubaje...  Udělala si tam výlet za peníze daňových poplatníků. Navíc na konci ledna už byla v Dubaji jiná početná delegace vedená ministrem průmyslu Jozefem Síkelou. Takže proč tak v krátké době další cesta? Ona vyzývá občany k úsporám, ale sama si za veřejné peníze užívá každý den luxusu plnými doušky v novém státním BMW sedmičkové řady za miliony. Já když jsem byl ve vedení Sněmovny, tak jsem jako jediný jezdil na základě svého rozhodnutí ve Škodovce, a také jsem možnost jezdit v BMW. Pekarová-Adamová vysává veřejné peníze úplně na drť, nechává si ve Sněmovně nosit od číšníka jídlo k sobě do kanceláře se stříbrným poklopem. Ani neobědvá v jídelně s poslanci dole. Strašné pokrytectví. Vládní představitelé kážou vodu, ale pijí víno plnými doušky a jsou hluboce ponořeni v korytech.  7) Vláda chce v souvislosti s uprchlíky z Ukrajiny požádat o prodloužení nouzového stavu až do konce května, ačkoliv doposud se vždy respektovalo, že je prodlužován maximálně o měsíc. Je to podle vás správné, dát vládě na mimořádná opatření bianco šek na dva měsíce?  Hnutí SPD odmítá nouzový stav a odmítáme vládou navržené prodloužení nouzového stavu, jelikož veškerá opatření lze řešit prostřednictvím stávající krizové legislativy bez nouzového stavu, např. vyhlášením stavu nebezpečí. Nouzový stav umožňuje vládě nařídit lidem ubytování ukrajinských uprchlíků a dělat veřejné zakázky bez výběrového řízení. Ministr vnitra Vít Rakušan (STAN) lhal, když říkal, že se nouzový stav nebude našich občanů týkat. Opak je pravdou.     8) Ministr spravedlnosti Pavel Blažek v rozhovoru pro Seznam Zprávy uvedl, že vznikne zákon, který umožní vypnutí „dezinformačních serverů“…  Pojem dezinformace není nikde definován a umožňuje snadné zneužití na umlčení kritiky. Zásadně odmítáme protiústavní potlačování občanských práv tak, jak je provádí současná vláda pětikoalice Petra Fialy, aby tak znemožnila kritiku vlastní neschopnosti řešit skutečné problémy českých občanů a udržela monopolní postavení svých lží. Odmítáme cenzuru pod falešnou záminkou, že „Česká republika je ve válce“. Je to lež, válečný stav u nás vyhlášen nebyl a argumentace o hybridní válce se dá zneužít kdykoliv.   Předmětem vládních sankcí nejsou prokazatelné lži, ale jiné názory a publikování faktů, která jsou potlačována. Současná vláda navíc vyhrožuje sankcemi za slovní projevy pod falešnými záminkami, zatímco vládní lživá propaganda pokračuje. Nechceme politické procesy a politické vězně v České republice. Nesmíříme se s potlačováním demokracie a plíživým nástupem totality v České republice. Hnutí SPD bude nadále bojovat za svobodu a demokracii v ČR."
0116df545388f111f1af62d708a013f3,"Na dobrých věcech se s vládou vždy shodneme. Takže až do Sněmovny dorazí návrh na zvýšení ročního limitu příjmu pro povinnost platit DPH z 1 na 2 miliony, zvedneme pro něj ruku. Stejný limit podpoříme i pro využití oblíbené paušální daně. Ono se to muselo odpracovat v Bruselu, víte, Zbyněk Stanjura? Nepamatuji si, že byste tam byl se mnou, když jsem výjimku prosazovala👇  https://twitter.com/alenaschillerov/status/1468279116357058569?s=21  https://www.novinky.cz/ekonomika/clanek/stanjura-limit-prijmu-pro-odvod-dph-chceme-zvednout-na-dva-miliony-korun-40382903"
073428c22ad54e3069b667bd6c3895b3,"Dnešní aktuality 2.8.2022 - 1) Vyzýváme Fialovu vládu, aby bojovala proti zdražování potravin a aby pomohla českým zemědělcům a potravinářům. Prezidentka Potravinářské komory Dana Večeřová varuje, že pokud vláda Petra Fialy (ODS) aktivně nezasáhne, hrozí další zdražování potravin. Výroba základních potravin je energeticky náročná, proto naši producenti potravin požadují po vládě zejména kompenzace drahých energií. Hnutí SPD považuje tyto jejich požadavky za oprávněné. Bez vládních regulačních a kompenzačních opatření hrozí nejen zánik řady potravinářských firem a pracovních míst jejich českých zaměstnanců, ale právě i další drakonický růst cen potravin, zejména mouky, mléka, masa a pečiva. Například chléb v červenci zdražil meziročně o 41 procent, cukr o 40 procent, máslo a vejce o třetinu. „Signály, že by se ceny potravin měly snižovat, necítíme,  prohlásila k tomu prezidentka Potravinářské komory Večeřová. Česká vláda podle ní svou nečinností k pomoci našim potravinářům a zemědělcům, oproti systému dotací ze strany EU a podpory ostatních evropských vlád jejich zemědělcům, dostává naše zemědělce do existenčních problémů. To je i názor hnutí SPD. Naši potravináři nemohou cenově konkurovat výrobcům ze států, kterým jejich vlády přispěly na úhradu energií, což učinilo 24 vlád z 27 států EU. Hnutí SPD předkládá dlouhodobě návrhy proti zdražování potravin a na efektivní pomoc našim potravinářům a zemědělcům i návrhy na zlepšení naší potravinové soběstačnosti v komoditách, které lze u nás vyprodukovat a na zajištění potravinové bezpečnosti v případě krize. Je třeba zejména urychleně schválit náš návrh zákona na podporu a ochranu produkce českých potravin a zákon o mimořádné tržní síle proti zneužívání dominance nadnárodních řetězců na trhu. Aktuálně se pak musí neprodleně snížit DPH u základních potravin na nulovou sazbu a zastropovat jejich ceny.  2) Vláda Petra Fialy extrémně zadlužuje zemi, i když slibovala opak. Podvedla voliče. Vláda Petra Fialy (ODS) minulý týden schválila nezodpovědný návrh ministra financí Zbyňka Stanjury (ODS) na zvýšení letošního schodku státního rozpočtu oproti jeho schválené podobě o 50 miliard – tedy z už tak hrozivých a nepřijatelných 280 na 330 miliard korun. Do tohoto navýšení schodku přitom ministr financí zahrnul i výdaje na údajný boj vlády s vysokými cenami energií. A to přesto, že vláda za třičtvrtě roku ještě žádné konkrétní a účinné kroky proti předraženým cenám energií a na pomoc domácnostem a firmám nepodnikla a není dosud známa ani přesná finanční výše pomoci občanům formou tzv. úsporného tarifu. To hodlá vláda upřesnit až později formou příslušné vyhlášky. Do schodku je promítnut i předražený vládní nákup plynu do státních hmotných rezerv v objemu 8,5 miliardy korun, který byl ministrem průmyslu a obchodu Síkelou (za hnutí STAN) realizován za mnohem vyšší cenu, než byla tehdejší tržní cena na komoditní burze. K navýšení schodku navíc není vůbec žádný ekonomický důvod, protože v důsledku astronomického růstu cen elektřiny, plynu a pohonných hmot rostou, oproti plánu, i příjmy státu z DPH a spotřebních daní. Vláda rovněž schválila zvýšení objemu prostředků v systému zdravotního pojištění za státní pojištěnce o 5,2 miliardy korun, když týden předtím z tohoto systému novelou jiného zákona odebrala 14 miliard korun. To je diletantismus, který nemá obdoby! Dalších 120 milionů korun dává vláda na peněžní dary mezinárodním organizacím na stabilizaci situace na Ukrajině. Českým občanům ale vláda nedává nic.  Návrh obsahuje též navýšení dotace na obnovitelné zdroje energie o 6,6 miliardy korun. To už je v současné situaci vyložená drzost! Hnutí SPD toto navýšení rozpočtového schodku v žádném případě nepodpoří! Fialova vláda bezdůvodným zvyšováním státního dluhu navíc podvedla občany, kterým slibovala před volbami šetření zbytných státních výdajů a rozpočtovou odpovědnost!  3) Hnutí SPD vyjadřuje velké poděkování hasičům a všem, kteří pomáhají v Hřensku s následky požáru. Soucítíme s těmi, kteří přišli o obydlí. Vláda hasičům včas nezajistila vhodné prostředky proti požáru. S ohromným znepokojením a smutkem zároveň sledujeme obrovský požár v Hřensku v Národním parku České Švýcarsko, se kterým hasiči bojují již déle než týden. Hnutí SPD vyjadřuje velké poděkování stovkám hasičů a všem těm, kteří zde stále neúnavně bojují za ochranu životů, zdraví, majetku a přírody. Zároveň soucítíme se všemi, kteří kvůli řádění živlu přišli o bydlení. Je smutnou skutečností, že premiér vlády Petr Fiala (ODS) a ministr vnitra Vít Rakušan (STAN) se dostavili na místo tohoto neštěstí až třetí den od začátku požáru, tedy minulé úterý. Ať už jsou příčiny vzniku tohoto požáru jakékoliv, jedno je jisté již dnes: po všech vládou schválených koncepcích a zpracovaných krizových plánech stát nemá dostatečné kapacity a schopnosti likvidovat požár v těžko dostupném terénu v krátkém časovém intervalu. Pokud by byla přijata okamžitá opatření k likvidaci požáru již v jeho zárodku, tedy v neděli 24. července, a složky integrovaného záchranného systému (IZS), zejména hasiči, vojáci a záchranáři, by v tom okamžiku disponovaly vhodnými věcnými prostředky v dostatečném množství, nemohlo by dojít k rozšíření požáru až na současných 1060 hektarů (přičemž celková zóna zásahu činí 2860 hektarů) a následně k tak rozsáhlým škodám.  Je neoddiskutovatelnou povinností vlády a jejích příslušných orgánů zajistit, aby hasiči měli možnost a všechno potřebné vybavení k tomu zasáhnout proti požárům za velmi ztížených povětrnostních podmínek a v jakoukoli denní i noční dobu. Je také potřeba mnohem více investovat do vybavení složek IZS na úkor zbytných výdajů státu, jako je například financování neziskových organizací s politickým programem anebo plošné vyplácení neadresných sociálních dávek nepřizpůsobivým. To je názor SPD!"
092112607ad741a494a83c6bdb23665d,"Schillerová: “Já Vám navyšování státních zaměstnanců nevyčítám.” Stanjura: “Já to vyčítám svým kolegům.” V tom je ten fór. Je nespravedlivé vyčítat povinné výdaje jen ministrovi financí.Má ve vládě jen jeden hlas. Proto jsem skeptický i k úspěchu plánu na úspory, byť tomu fandím."
0faeeaf388dbdfdcd6969455e6eb1c3d,"Rozmohl se nám tady takový nešvar. Ministři financí, průmyslu, dopravy či kultury svorně brečí, že jsme v našem rozpočtu  také  neměli zdroje na ten či onen výdaj. Není nic jednoduššího, než si jej zařadit do rozpočtu nové vlády. Jak známo, kabinet nepracuje s našim rozpočtem.  Ministr Baxa: Pan Havlíček a pan Babiš krátce před koncem jejich vlády všem slíbili vysoké podpory. My jsme ale pak z rozpočtu zjistili, že na to nevyčlenili ani korunu.  Ministr Kupka: Vy jste i přes ten obrovský deficit na některé investice v rozpočtu nevyčlenili peníze, takže teď ještě řešíme, jak by se na ně daly prostředky zajistit.  Ministr Síkela: Žádný z těchto kompenzačních programů neměl ani z těch navržených minulou vládou ani v tom starém rozpočtu zajištěno žádné krytí.  Ministr Stanjura: Babišův rozpočet nepočítal například s kompenzacemi pro podnikatele.  A teď fakta: Naše vláda zajistila podporu pro 700 tisíc podnikatelů, z 99 % šlo o malé a střední firmy a živnostníky. Celkem se jednalo o 192 mld přímé podpory a 160 mld nepřímé podpory. Žádná z těchto částek nikdy nebyla v původních rozpočtech, přesto jsme zdroje vždy museli zajistit. V našem rozpočtu na 2022 se dalo využít např. vládní rozpočtové rezervy, která byla součástí rozpočtu."
1122fc9eb44fd74881226098ec39f1ac,"Babišova vláda prosadila snížení DPH na vodné a stočné na nejnižší sazbu. Ministr Stanjura teď navrhuje naopak nejvyšší sazbu! Přitom cena pitné vody stoupla od r. 1989 více než stonásobně. Ale podle ministra Stanjury je to asi pořád málo??"
149506b0b8903070dab8851c1449d72e,"Vláda pětikoalice Petra Fialy ODMÍTÁ řešit zdražování energií, potravin a bydlení. Proto byla dnes svolána mimořádná schůze Sněmovny, ale Fialova vláda opět ŽÁDNÉ řešení nepředstavila👎 Je to katastrofálně neschopná vláda👎 Naopak naše hnutí SPD představilo celou řadu konkrétních řešení pozitivních pro občany. Podívejte se:    Vážené dámy a pánové, dnes byla svolána mimořádná schůze Sněmovny, aby se projednala pomoc lidem zasaženým rostoucími cenami energií a podporou podnikatelským subjektům v souvislosti s výskytem koronaviru. Za SPD požadujeme, aby vláda pětikoalice Petra Fialy zlevnila lidem elektřinu, energie, pohonné hmoty a potraviny po vzoru Polska, Maďarska a Slovenska.  Fialova koalice - ODS, KDU-ČSL, TOP 09, Pirátů a STAN - se k řešení těchto problémů dlouhodobě staví zády. Vláda nepředstavila žádný plán opatření proti inflaci, rostoucím cenám energií a potravin. Vlády Maďarska, Polska a nově také Slovenska, přitom byly schopné nalézt včas účinnou pomoc. Polská vláda od 1. února na půl roku zavedla nulovou sazbu DPH pro základní potraviny. Nulovou daňovou sazbu mají navíc od února do července i umělá hnojiva, jejichž cena má také přímý vliv na ceny potravin.  V Maďarsku byly dočasně zmrazeny úrokové sazby u hypoték a byly stanoveny stropy cen pohonných hmot a ceny některých základních potravin. Toto je podle SPD cesta, jak pomáhat občanům, aby nemuseli nakupovat v Polsku. Slušní a pracující občané musí kvůli vládě platit čím dále vyšší daně, ale nepřizpůsobiví i nadále dostávají neadresné sociální dávky téměř na všechno. Tento systém SPD odmítá.  Znovu je tady dokola a dokola ta otázka, na kterou stále nedostávám odpověď.   Vláda Petra Fialy je u moci už několik týdnů, ale ve skutečnosti už čtyři měsíce mají ve Sněmovně většinu, takže nikomu z nich nebránilo, jejich poslancům, aby už i před důvěrou vlády podali poslanecké návrhy a mohli jsme tady probrat už řešení zdražování. Tato vláda ale nepředložila pro občany vůbec nic. Vy nemáte žádné řešení na zdražování energií, potravin a pohonných hmot v České republice. Kvůli vládě Petra Fialy a této pětikoalice, která tady zdržuje zákony, jako je pandemický zákon, a zdržuje občany a zdražuje občanům životy, protože mezitím místo aby vláda řešila zdražování, tak lidem chodí další a další složenky, takže tato vláda se přímou úměrou podílí na tom, že vytahujete lidem peníze z kapes úplně zbytečně. A znovu tady dávám to srovnání s polskou, maďarskou a nově i slovenskou vládou. To znamená, ta neschopnost této vlády jakkoli pomoci lidem vyřešit zdražování, ta už je do očí bijící dokonce i ve srovnání se zeměmi Visegrádské čtyřky, dokonce i se zeměmi v našem regionu.  Vy byste měli říct skutečně úplně upřímně - a já vás k tomu tady už opakovaně vyzývám - měli byste říct, že nechcete řešit zdražování, nechcete pomoci občanům nebo nemáte řešení na zdražování. Ale to je na okamžitou demisi. Protože lidé nemají čas čekat na nějakou neschopnou vládu, která dokonce nemá ani podporu u svých vlastních senátorů v Senátu. Takže vůbec dokonce není jisté, jestli vy dokážete prosazovat své vlastní návrhy.  Viděli jsme to tady dneska ráno, kdy kolem třetí hodiny ráno jsme měli hlasovat o vládním pandemickém zákonu, který vy jste předložili v legislativní nouzi, tzn. řekli jste, že na něj spěcháte, tzn. i za cenu protiústavního jednání v legislativní nouzi jste to předložili. No a když se mělo dneska ráno konečně hlasovat ve tři hodiny, tak jste zjistili, že nemáte dostatek vašich vládních poslanců na to, abyste přehlasovali senátní veto. Bylo vás tady 97 a potřebovali jste 101 poslanců na přehlasování senátního veta. A vy jste je tady neměli. To znamená, to je neuvěřitelná blamáž, protože vaši poslanci vládní prostě nepřišli do práce. Už se to stalo podruhé. To znamená, vy tak prodražujete to fungování Sněmovny, to je úplně neuvěřitelná situace, že vy předložíte zákon v legislativní nouzi a pak, když přijde po x hodinách na hlasování, tak o něm nemůžeme hlasovat, protože vaši poslanci nepřišli do práce a zjistili jste, že tady nemáte tu potřebnou většinu 101. A proto jste tady navrhli odložení hlasování až na pátek v jednu hodinu. Problém bylo to - já jsem tady navrhl, aby se o tom pandemickém zákonu hlasovalo podle plánu. Hned. Aby se o tom hlasovalo hned, ale vy jste hned hlasovat nechtěli. Takže jestli tady na mě bude někdo reagovat, tak to zase budou lži na lži a výmluvy na výmluvy, protože já jsem navrhl hlasovat hned, hlasovat se mohlo hned, ale vy jste hned hlasovat nechtěli, protože jste tady neměli dostatek poslanců.  No a podobně je to s tím zdražováním, podobně je to s řešením cen energií, potravin a pohonných hmot. Je to další selhání na selhání a tvrdě na to doplácí všichni občané. Ovšem tragédie je, že na to kvůli vaší vládě doplácí i voliči SPD, kteří na tuhle neschopnost vaši vyřešit cokoli pro občany České republiky, už toho začínají mít dost. Už toho začínají mít dost.  A já bych chtěl opravdu z tohohle toho pohledu připomenout, že pan premiér Petr Fiala slíbil v médiích v prosinci, že do konce prosince představíte plán na vyřešení zdražování energií v České republice. Vaše vláda nepředstavila nic. Máme polovinu února, dva měsíce utekly, vám to vyhovuje, protože kvůli této pětikoalici jste si navýšili platy politiků o šest procent, no tak kam byste pospíchali. Problém je, že občanům životy pouze zdražujete. Přichází jim drahé složenky za elektriku, za plyn, ale pomoc není žádná. Nic. A místo toho tady aby vládní koalice řešila zdražování a vyřešila ho hlavně, vyřešila to zdražování, jako ke konkrétním krokům už přistupují, jak jsem říkal, země kolem nás, tak místo toho tady jako prioritu potlačujete pandemický zákon. Ale když mělo přijít na hlasování, tak jste zase nepřišli do práce, zase, opakovaně, protože už se to opakovalo u stavebního zákona, kdy to bylo v pátek odpoledne, všichni si na to pamatujeme v lednu a protože vaši poslanci vaší pětikoalice už jeli domů, tak vás tady bylo málo a opozice vás přehlasovala. Vy vůbec nechcete pracovat. Vy jste prostě - vaši vládní poslanci - šli spinkat, hezky se vyhajat, asi se vyhajají a vyspinkají až v pátek 13 hodin, takže ten váš zákon, který vy protlačujete v legislativní nouzi, tak najednou už nepospíchá ten váš zákon, najednou už nemáte spěch, takže se klidně může hlasovat za dva dny v uvozovkách nebo za den, protože prostě vaši poslanci tady nejsou, už chtěli jít domů. Takže to je opravdu otřesná záležitost. Otřesná záležitost.  A k tomu, jakým způsobem vy tady prodražujete tu práci Sněmovny. Vy totiž neprodražujete jenom práci Sněmovny (od koalice se ozývá volání, bouchání do lavic, potlesk), vy prodražujete práci všem občanům České republiky. No, ano, tleskáte tomu, že jste udělali jedno místo místopředsedy Sněmovny navíc za 20 milionů korun za volební období? To přece ví celá republika, že prodražujete práci Sněmovny.  Kvůli vašemu návrhu zákona resp. kvůli vašemu nenávrhu, kvůli tomu, že jste nic neudělali, tak kvůli vládní pětikoalici stouply platy politiků o šest procent! Takže jste si zatleskali sami sobě. Obrovským způsobem prodražujete i práci Sněmovny a odmítli jste i v rámci toho hlasování návrh SPD na zamrazení platů politiků na celé volební období. Vždyť od 1. 1. letošního roku, od 1. ledna se zvýšily platy politiků o šest procent, kvůli vládní pětikoalici. Ví to celý národ a vy se tomu ještě tady smějete, což taky všichni slyšeli. Vy se smějete občanům do obličeje. Dobře, že jste si zatleskali a smáli, vysmáli jste se občanům do obličeje úplně, všichni to slyšeli, za to, že jste si sami sobě zvýšili platy a smějete se občanům do obličeje. Je to neuvěřitelný chování úplně, je to opravdu neuvěřitelná arogance, je to neuvěřitelné opojení mocí. A já si myslím, že je to úplně neuvěřitelný. A vůbec se nedivím, že vládě Petra Fialy už klesají preference, což jsme viděli i průzkum na serveru televize Nova, že už vám to klesá na 26 %, že vám lidi věří, což pár týdnů po volbách je opravdu z mého pohledu špatný výsledek. Ale ten sestupný trend je potřeba si tady pojmenovat, je potřeba o něm mluvit, o tom, jak klesá důvěra vlády. Já se tomu ani nedivím, protože lidem chodí čím dál zdražující se složenky, zdražuje se jídlo a vy si přidáte nová tři místa ministrů z 15 na 18, na jejich sekretariáty teď ve státním rozpočtu vyčleňujete desítky milionů korun navíc sami pro sebe, přijímáte pro ten servis, pro ty sekretariáty, pro ty tři nové nepotřebné ministry 70 dalších pracovníků. Lidé to vidí a přitom slušným lidem nepomáháte vůbec v ničem. To je přece úplně jasné.  Ale znovu se chci zastavit přece jenom u toho momentu, jak jste se teď vysmáli občanům a ještě že to bylo nahlas, když jsem hovořil o tom, že kvůli vaší koalici, kvůli tomu, že vy jste si přidali, kvůli vám se zvýšily plat politiků o šest procent, že jste zamítli návrh SPD na zamrazení platů politiků. Jako ta arogance, že se dokonce nahlas dokážete lidem smát, to je opravdu šílená záležitost.   A slyšel jsem nějaké argumenty, kolik stojí hodina jednání Sněmovny. Můžu se zeptat, pakliže by někdo chtěl to glosovat, kolik stojí svoboda a demokracie pro deset milionů občanů České republiky? Jestli by to někdo kvantifikoval? A já za sebe vám odpovím předem. I kdybych tady v té Sněmovny byl osamocený, tak osamocený budu i klidně proti všem bojovat za svobodu a demokracii v České republice. Pro mě je to ta maximální možná hodnota. A pakliže vy tady prosazujete totalitní pandemický zákon, je potřeba udělat všechno pro to, aby taková vláda, která chce ovládat lidi od 1. března a omezovat jim další a další svobody ve fázi, kdy se tady všechno rozvolňuje, ruší se karantény, nemocnice jsou zahlcené, tak aby se tomu zabránilo. Tady někteří poslanci vládní koalice dávají na misku vah, kolik stojí práce Sněmovny a na druhou misku vah dávají svobodu a demokracii. To také svědčí o mimořádné, mimořádné aroganci!  Ale ono to není ani o té hodině práce Sněmovny. Vy přece prodražujete Sněmovnu o miliardy. O miliardy korun! Protože kvůli vám je tady státní rozpočet, a o tom budeme jednat zítra, až v pátek, v polovině února tady jednáme o státním rozpočtu na letošní rok! V polovině února roku 2022 jednáme o státním rozpočtu na rok 2022. Vždyť kvůli vám nemají miliardy na investice různé úřady. My se potřebujeme proinvestovat z krize. Vy jste zabrzdili peníze. Kvůli vaší vládě, kvůli vaší neschopnosti jste okradli o již slíbené peníze hasiče, policisty, pracovníky v sociálních službách, vojáky, pracovníky úřadů práce; těm jste ještě naložili práci navíc, jak víme, pracovníky dalších potřebných profesí. Vy jste je okradli o peníze. Ano, ta vaše vláda opravdu stojí miliardy, ale všechny občany, kterým jste vytáhli peníze z kapes. Takže takovouhle šílenou otřesnou vládu, to tady opravdu ještě nebylo a vůbec se nedivím, že vám klesají preference.  A teď jsem slyšel nějaké zástupné přihlouplé řečičky, hodina Sněmovny stojí 700 tisíc korun. Vždyť to je všechno také kvůli vám. Vy tady máte většinu, máte většinu 108 poslanců, vy si tady můžete prohlasovat jakýkoliv program na schůzi Sněmovny, ale vy jste se rozhodli, že namísto toho, abyste řešili zdražování občanů a naopak snížili náklady občanům, zlevnili jim životy a pomohli jim, tak jste se rozhodli, že vaší prioritou tady bude pandemický zákon, kterým chcete omezit práva a svobody občanů. A my opravdu, od SPD neuslyšíte, že svoboda a demokracie se dá vyměnit za peníze. To je typické uvažování koalice ODS, TOP 09, STAN, KDU-ČSL a Pirátů. Svobodu za peníze. Že by i za úplatky? Ostatně, jak víme, hrozí nyní 16 let vězení politikům ODS v kauze ROP Severozápad v Ústeckém kraji za rozkrádání miliardových dotací. Proto nevím, co máte přesně tím na mysli. Asi jste zvyklí handlovat svobodu a demokracii za peníze. Ale to se nikdy handlovat nedá a nesmí. Svoboda a demokracie je nedotknutelná hodnota a občané na to mají právo. Proto to, že tady klesl někdo na tak nízkou úroveň, a byl to poslanec výborný z KDU-ČSL, že porovnává hodinu práce Sněmovny s omezováním, s plošným omezováním svobody a práv deseti milionů občanů České republiky, přičemž ten, kdo chce ta práva a svobodu omezovat, je právě ta vládní pětikoalice, kterou on zastupuje, to jsme klesli opravdu mimořádně nízko. Mimořádně nízko! A až mě zaráží, že vůbec by tady někdo z vládní koalice mohl už mluvit o nějaké demokracii.  Takže tyhle laciné argumenty, tyhle nesmysly, tohle plácání nebo míchání jablek s hruškami a plácání pátého přes deváté, to na mě opravdu neplatí a na naše poslance SPD také ne a na naše voliče také ne. My máme logické uvažování a nemíchejte tady jabka s hruškama. Pakliže je takhle pomícháte, vždycky půjdu na mikrofon a vysvětlím to, jak to je ve skutečnosti, protože tyhle účelové slátanice, když vládní koalice je v rozkolu, protože už i vaši vlastní senátoři odmítli váš pandemický paskvil, a přesto to tady natvrdo tlačítko, tak já myslím, že už je toho celkem dost. Ale čím víc budete chodit na mikrofon, tím víc my budeme reagovat a já se žádné přímé názorové politické konfrontaci nebráním. Samozřejmě pakliže to bude v názorové rovině.  Samozřejmě bráním se té konfrontaci, kterou někteří vládní politici nastavují. Mluvil jsem o tom už tady včera, jak mi vyhrožoval primář Martin Straka, primář sokolovské nemocnice, který navrhoval, aby mi tady někdo dal, aby mi tady dali do vody kyanid, aby mě zabili a otrávili. Už je tam trestní oznámení samozřejmě, už jsem informoval i ministra Rakušana a už jsem viděl dneska článek na internetu, že už své výroky bagatelizuje, ale nechtěl bych se dostat pod ruku primáře sokolovské nemocnice spojeného s TOP 09, kandidoval za TOP 09. Ano, kandidoval za TOP 09, všichni to víme. Takže nerad bych se spojoval s nějakými extremisty a s nějakými extremistickými stranami, které mají takovéto kandidáty. A zajímavé je, že jsem neslyšel žádné odsouzení tohoto člověka, verbální odsouzení tohoto člověka z úst zástupců vládní koalice. To je to, co jsem chtěl říct. Kdo z vás šel na mikrofon, aby řekl, ano, tento kandidát TOP 09 je špatný, tento primář sokolovské nemocnice je špatný, tohle vůbec neměl říkat. A opravdu nikdy bych se nechtěl dostat po ruku lékaře, který vyhrožuje lidem, že jim dá do pití kyanid. Takže my samozřejmě podáváme i podnět na Českou lékařskou komoru na tohoto lékaře, je tam i trestní oznámení už, ministr vnitra Rakušan o tom ví také, protože vládní koalice se k tomu neumí postavit. Tady předseda klubu TOP 09 pan Jan Jakob normálně se dere vždycky k mikrofonu a zajímavé je, že když má odsoudit kandidáta TOP 09 do místního zastupitelstva, tak najednou mlčí a nechce říct, že měli špatného kandidáta, že tam mají extremistu, a to je samozřejmě velký problém.  Jinak jsem rád, že už se rozběhla debata i ohledně těch výhrůžek kolem domovů politiků. Ale opět jsem neslyšel z úst vládní koalice, abych posunul včerejší debatu, odsouzení chování poslance TOP 09 Ondřeje Koláře, protože jak jsem tady včera uvedl, tak tento pán, kterého více neznám blíže, tak se schválně fotil před mým bydlištěm, dával to na sociálně sítě, aby tam poštval občany proti mně v mém bydlišti. Takže mě by to nikdy nenapadlo, fotit se před bydlištěm nějakého politika, i kdybyste byli z jakékoliv strany, a dávat to na sociální sítě, abych poštvával lidi proti vám. A už vůbec by mě nikdy nenapadlo na váš soukromý majetek věšet nějaké své soukromé předměty, konkrétně tento poslanec TOP 09 tam věšel visačku SPOLU. Já vůbec nechápu, proč někdo na můj soukromý majetek věší nějaké své soukromé věci, které tam vůbec mít nechci. To je nějaká nová kultura z řad vládních politiků, že půjdete a na soukromé majetky lidí budete navěšovat nějaké značky? Asi abyste je označili, kdo je s vámi a kdo je proti vám? To už tady bylo v historii, označovat politické nepřátele a veřejně je pranýřovat a poštvávat proti nim lidi. Ano, to bylo za nacismu v Německu. Ale tyhle manýry opravdu byste mohli nechat. Samozřejmě při pohledu na pana poslance Výborného, vaším prostřednictvím, nechám tu historii tentokrát, která se týká lidovců, protože už bych přímo odcházel od tématu.  Takže já jsem chtěl toto říci v úvodu, jaké jsou priority vládní koalice. Jsou to priority podivné, teď určitě to uvidí i veřejnost a uvidí to všichni občané za chvíli, že vláda nebude řešit, resp. nevyřeší zdražování pro občany. Já už vám to říkám teď, vážení občané. Vláda nevyřeší zdražování energií a potravin v České republice. Nevyřeší! Uvidíte všichni, protože oni to nechtějí vyřešit. Nevyřeší to, protože to nechtějí vyřešit. A neumí to vyřešit. Ale to, co tady přijde místo vyřešení zdražování, bude korespondenční volba - další priorita vládní pětikoalice. Protože jak jim klesají preference, tak chtějí změnit volební zákon, protože se bojí, že už příště neuspějí, takže chtějí zmanipulovat, otevřít možnost manipulacím a podvodům ve volbách. Nejprve v prezidentské volbě, dále ve volbě do Sněmovny.   Takže prioritou není řešit zdražování a dořešit zdražování, a já vás žádám, aby tady nebyly nějaké výmluvy a budu se ptát pořád, ne že dílčím způsobem něco budete řešit ohledně zdražování, jako že jste ještě nic neřešili, ani plán jste nepředstavili, jak premiér sliboval do konce prosince, ale já chci, abyste to vyřešili úplně, já chci, abyste to vyřešili úplně, protože vy jste slibovali, že máte řešení, sice trošku iluzorní řešení, to jsem se musel tedy trošku smát tý naivitě premiéra Petra Fialy, který, jak si pamatujete, tak v televizi řekl, je to cca měsíc, měsíc a půl, že řešením bude předsednictví České republiky v Evropské unii ve druhé polovině roku. Ano, to je přímo citát, který on řekl v televizi. Já jsem na to pak reagoval v přímém přenosu. Tak to je teda fatální iluze a toto vyjádření premiéra Fialy znamená pouze další zdražování energií pro občany v České republice. To jsem teda zvědavý, jak české předsednictví vyřeší zdražování energií v České republice. Nevyřeší. Zase je to lež, je to planý slib, je to naivita týhletý vlády.  Takže to je samozřejmě úplně fatální a bohužel ta vaše vláda vytahuje peníze každý měsíc, i teď, každou chvíli, vytahujete další a další zbytečné peníze občanům z kapes. Vaše vláda je prostě zadarmo drahá. To je příznačný název. Takže ten výsledek té vaší činnosti je, že čeští občané, a všichni to víte, ale vládní koalice k tomu mlčí, no nemlčí, tak dokonce jste udělali konkrétní kroky, tak si začali jezdit nakupovat do Polska, protože Polsko snížilo, zavedlo nulovou daň, daňovou sazbu DPH pro základní potraviny. Jsou tam i levnější pohonné hmoty. Takže čeští občané, občané České republiky, kvůli této vládě Petra Fialy, pětikoalici, pěti slepenci, jak přezdívají lidé, i když já už častěji slyším ve veřejném prostoru, že jste dostali přezdívku ubrečená vláda nebo ufňukaná vláda, protože si vždycky stěžujete, že nemůžete vůbec nic prosadit, přitom je to jenom neschopností lidí právě typu Marka Výborného z KDU-ČSL, který to tady hrotí nenávistně a teďka taky práskl do stolu a pak se diví, že s ním nechce nikdo jednat, protože takovýhle vzteklounky, který tady mlátí do stolu, my jsme fakt v dospělým světě, my nejsme tady v mateřské škole, takže buď jste profesionální politik a umíte jednat a umíte nalézat kompromisy, nebo jste jako malý kluk někde na písečku a dupete si jenom nožičkou, že když nebude po vašem, tak prostě se tady zřejmě, no, chtěl jsem říct počůráte, ale to je vaše věc už.  Takže problémem je, že výsledkem nečinnosti vaší vlády, jo, výsledkem nečinnosti vaší vlády je, že čeští občané začali jezdit nakupovat do Polska. To znamená, český občan místo aby vláda pracovala na tom, aby příjmy českých občanů, abych se vrátil k té ekonomice a k těm základním ekonomickým pravidlům, který mě překvapuje, že vláda vůbec nechápe, místo aby příjmy českých občanů, které mají v rámci svých platů, mezd a zisků, se točily v české ekonomice a zpátky se nám vracely formou třeba DPH a tak podobně, nebo jiných příjmů, zpátky do naší ekonomiky a do státního rozpočtu, tak vy vlastně svojí neschopností vyvádíte peníze českých občanů do zahraničí a já těm českým občanům rozumím samozřejmě, protože když vaše vláda není schopna nastavit ani s porovnatelnými zeměmi středoevropského regionu adekvátní ceny potravin a zajistit přístupné ceny potravin, pohonných hmot a energií, tak samozřejmě českým občanům logicky nezbývá, než aby si šli nakoupit třeba do Polska.  Takže to, že vaše vláda nás přichází opravdu draho, ale to není 700 tisíc, to už jsou miliardy, tím, že čeští občané jsou nuceni - a já je chápu úplně a rozumím jim - jezdit nakupovat do zahraničí a přispívat, vlastně zvyšovat HDP v sousedním Polsku místo aby zvyšovali HDP v České republice, to je všechno vaše vina, vaší vlády. Takže jestli tady chcete hovořit o tom, kdo tady zdražuje, kdo tady zdražuje český rozpočet a kdo tady je drahý, tak jste to vy, ale v miliardách korun. Je to neuvěřitelný.  A pak si ještě dovolujete říkat, že hodina Sněmovny stojí 700 tisíc korun, když vy stojíte miliardy. A ještě dáváte na misku vah boj za svobodu a demokracii s nějakými penězi. To je tedy úplně šílená situace, protože znova říkám svobodu a demokracii nemůžeme vyměnit za nějaké peníze. Kdybych si měl vybrat svobodu a demokracii a členství v Evropské unii, to je ta stejná otázka. Vždycky svobodu a demokracii. To je přece úplně jasné. Já bych chtěl vždycky radši svobodu a demokracii a klidně být o něco chudší a já myslím, že i naši voliči a já to vím, radši by svobodu a demokracii než aby je někdo ovládal, šikanoval a tyranizoval a neměli ani na základní potraviny a energie.  Zpátky k tomu, jakým způsobem vaše vláda pracuje s těma cenama energií, potravin atd. Vy jste nejenom že nejste schopni zajistit levnější potraviny, energie, pohonné hmoty tak, jako to dělají vlády, vlastenecké vlády kolem nás a SPD je vlastenecká strana. Ale vy jste dokonce ještě šikanujete ty občany, kteří si šli nakupovat do Polska, tím, že ministr financí Zbyněk Stanjura tam poštval celníky proti nim. Já nic nevytýkám celníkům. My podporujeme jak celníky, tak policisty, tak hasiče a další, protože celník musí prostě podle služebního zákona pracovat na příkaz. To znamená, tomu celníkovi nezbývá nic jiného, když mu to přikáže ministr financí Zbyněk Stanjura z ODS, než aby šel kontrolovat ty občany, a politicky, je to politický pokyn. To znamená, celníkům nevyčítám vůbec nic, naopak s nimi soucítím, že řada z nich, bych předpokládal, že si do toho Polska jde nakoupit taky, pochopitelně. A zvláště když vláda tady v podstatě plus minus zamrazila nebo okradla řadu profesí o slíbené zvýšení, a to se jednalo o zvýšení v rámci inflace.  Takže místo aby vy jste řešili zdražování energií, potravin, tak vy ještě šikanujete a perzekvujete občany, kteří si jdou nakoupit do Polska, protože v Polsku je vlastenecká vláda, která kašle na zájmy Evropské unie a na diktát z Bruselu, ale šla to prostě řešit.  Takže ono je to opravdu čím dál horší a za sebe já jsem opravdu neočekával, že už po pouhých pár týdnech tady bude nějaká vláda, která bude přinášet takové problémy občanům České republiky. Vy jste slibovali už rok, rok jste slibovali a já to vím z první ruky, protože jsem v těch televizních debatách s Petrem Fialou a s dalšími pochopitelně byl v těch televizích, celý loňský rok i jindy. Takže vaši představitelé pětikoalice říkali, jak jsou připraveni programově, jak jsou připraveni vyřešit všechno, zdražování jak jste připraveni vyřešit, ale skutek utek´. Vy nemáte připraveno nic. Jediný, co chcete a jediný, co je váš program je, že chcete vládnout.  Druhá věc je, a to už jste voličům neřekli, že nevíte jak, resp. že jenom sami pro sebe.  Co se týče, takže já bych vás chtěl důrazně požádat, důrazně bych chtěl požádat vládní pětikoalici a tady předseda poslaneckého klubu KDU-ČSL pan Marek Výborný tady neustále chodí na mikrofon, ale já bych ho chtěl taky požádat prostřednictvím předsedajícího, aby přišel na mikrofon s tím, že řekne, jak vyřeší to zdražování. To lidi zajímá, jak vaše koalice vyřeší to zdražování, protože už jsem si všiml, že vy chodíte na mikrofon s věcmi, které schválně vůbec neřeší ty problémy občanů, takže já se znova ptám, až půjdete na mikrofon, a už jste se před chvílí hlásil, jsem si všimnul, možná jste stáhl už zase, tak já bych rád ve vašem vystoupení slyšel, jak vyřešíte zdražování energií, potravin a pohonných hmot v České republice. A jestli to ve vašem vyjádření nezazní, tak je to k ničemu úplně. Pro občany. My chceme slyšet od nějakého vládního představitele a je pravda, že pan poslanec Marek Výborný z KDU-ČSL tady mluví nejčastěji na mikrofon, se ukázalo, a ještě pan Jakob, předseda klubu TOP 09.   Takže já bych vás chtěl požádat, protože vy jste evidentně takoví ti mluvnější mezi vašimi poslanci, protože jsem si všiml, že drtivá většina vašich poslanců vůbec nemluví, takže buď nechtějí mluvit, nemluví, nebo nemají argumenty, nebo se možná už ani nechtějí hlásit k některým vašim tématům typu pandemický zákon. Tak u vašich senátorů jsme to viděli, že dokonce to zamítli a byli proti. Takže já bych chtěl, až půjdete na mikrofon, a já myslím, že máte chuť jít na mikrofon doufám, ale i kdybyste šli na mikrofon zítra i příští týden, prosím, vložte tam to, jak budete řešit to zdražování, protože od ministrů se toho nemůžeme dočkat. Takže abyste chápali, vážení kolegové z TOP 09 a KDU-ČSL, proč nabádám vás, protože ministrů jsme se ptali už xkrát a ministři na ten dotaz neodpovídají. Premiér Petr Fiala také ne. Ten řekl, že v prosinci představí plán a nepředstavil nic. A znovu, jak víme, to ví všech deset milionů občanů České republiky a jejich rodiny, každému chodí drahé složenky a zdražuje se to. Takže občané čekají. Takže já bych byl rád, abyste do vašich vystoupení také zahrnuli vaše konkrétní návrhy na řešení zdražování. Protože když to řešení nemá vláda, přestože ho slibovala, tak očekávám, že ho budou mít a znají ho předsedové poslaneckých klubů. Ti nejvýraznější, ti, kteří za vás nejvíc mluví. Takže tady bychom uvítali, abyste to rozebrali trošku déle, abychom to také mohli připomínkovat a my tady ty alternativy jasně nabízíme.  Tak, pojďme teď k tomu dalšímu tématu této schůze, a to je způsob, nebo respektive nezpůsob, neschopnost vládní koalice pomoci v rámci těch opatření a v rámci těch způsobených škod živnostníkům, osobám samostatně výdělečně činným a malým českým firmám. Pro hnutí SPD je od našeho vzniku jednou z hlavních oblastí zájmu a jednou z hlavních programových priorit snaha o všestrannou a systémovou pomoc našim živnostníkům, osobám samostatně výdělečně činným a malým českým firmám. Toto naše přesvědčení se ještě zásadně zintenzivnilo s vypuknutím epidemie koronaviru v březnu roku 2020, kdy okamžitě následovala tvrdá vládní omezení podnikatelských aktivit a vyvstala akutní nutnost vytvoření systému pomoci a podpory těchto skupin občanů a samozřejmě rovněž jejich zaměstnanců a jejich rodin. Je pro nás velmi smutným zjištěním, že vláda Petra Fialy se pomoci našim živnostníkům od svého nástupu téměř vůbec nevěnuje, a to ani ve svých programových dokumentech, tak hlavně ani ve své praktické každodenní činnosti. No, prostě slov je hodně, ale činy nepřicházejí. To je typická charakteristika této nové vládní pětikoalice.  Je pro nás proto velmi smutným zjištěním, že vláda Petra Fialy v podstatě odmítá pomoci nějak systémově těm pracujícím a slušným lidem a firmám. My v SPD naopak samozřejmě podporu této společenské skupiny považujeme za velmi klíčovou, a to zvláště v dnešní době, kdy na ni tvrdě dopadají všechna vládní omezující epidemiologická opatření posledních dvou let. Chtěl bych vás upozornit i z hlediska ekonomiky, že páteří ekonomiky nejsou nadnárodní korporace a montovny, které notabene ještě vyvádí miliardové zisky České republiky do daňových rájů, a to, abychom toto změnili a upravili, tady byl také a bude ještě zákon SPD a je tady vložen ve sněmovním systému. Ale vládní koalice ho také odmítá, protože jdete na ruku Evropské unii a nadnárodním korporacím místo, abychom ty zisky více zadrželi tady, třeba formou povinné reinvestice, části toho zisku. Ale to vás nezajímá. Vás to nezajímá a pak tedy brečíte, fňukáte, že nejsou peníze ve státním rozpočtu. Přitom neuděláte vůbec nic pro to, aby ty peníze tady byly. Ale vy to vždycky vyřešíte tím, že sáhnete a vezmete peníze slušným lidem, které tady potřebujeme, typicky ty hasiče, které naopak SPD podporuje.  Je nesporné, že naši živnostníci a malé české firmy si po dvou letech tvrdých opatření, která omezují a ničí jejich podnikání, jednoznačně zaslouží významnou a hlavně opravdu efektivní pomoc od státu. Pomoc, která zabrání zániku dalších živností a která rovněž do budoucna podpoří poctivě pracující drobné podnikatele a umožní restart jejich podnikání; podnikatele i jejich zaměstnance samozřejmě. Na zaměstnance SPD nikdy nezapomíná. To totiž současně pomůže i zachránit tisíce pracovních míst, protože naši živnostníci jsou v mnoha případech zaměstnavateli dalších českých občanů, což si často málokdo pořádně uvědomuje se všemi důsledky a významy tohoto faktu. V naší práci v předchozím a také už i v tomto volebním období v Poslanecké sněmovně jsme proto za práva a zájmy našich živnostníků a malých českých firem tady bojovali celou dobu. I po celou již téměř dvouletou dobu, když se průběžně jednalo o nejrůznějších kompenzacích za omezení jejich podnikání a uzavření jejich provozoven. Šlo zejména o boj o podobu takzvaného kompenzačního bonusu a jeho parametrů, aby na něj dosáhli skutečně všichni živnostníci, kteří byli těmito opatřeními zasaženi a jejichž práva bývalá vláda často ignorovala, například v tom smyslu, aby na tyto kompenzace měli nárok i živnostníci na takzvanou vedlejší výdělečnou činnost, tedy například starobní a invalidní důchodci a studenti a dále také ti živnostníci, kteří pracují na dohody o provedení práce a na dohody o pracovní činnosti, anebo o prosazení nároku živnostníků na mimořádné ošetřovné při péči o jejich děti v době uzavření škol a školek.  Leccos podstatného se nám bohužel vzhledem k tehdejším poměrům ve Sněmovně nepodařilo prosadit, SPD je opoziční stranou, přičemž za největší škodu a chybu považujeme zamítnutí našich návrhů, jejichž cílem bylo odpuštění povinných odvodů sociálního a zdravotního pojištění všem živnostníkům postiženým vládními omezeními, omezujícími opatřeními na celý rok 2021, což by jim pomohlo opravdu velmi citelně a mnohým z nich by to umožnilo i jejich podnikatelské přežití. A dále se nám, nám v SPD ani na tři pokusy nepodařilo prosadit, aby nárok na kompenzační bonus pro eseróčka měli všichni společníci všech těchto společností s ručením omezením, kterým bylo během epidemie znemožněno a nebo výrazně omezeno podnikání, nejen společníci maximálně dvoučlenných eseróček, což bylo jasně diskriminační.  Rukou společnou a nerozdílnou tento návrh zamítla, tento návrh SPD na pomoc malým českým firmám a živnostníkům, rukou společnou a nerozdílnou tento návrh zamítla jak bývalá vláda hnutí ANO, tak i současná pětikoalice, která se sice slovně hlásí k podpoře živnostníků, ale jde o postoj naprosto falešný, jelikož v praxi platí z jejich strany pravý opak. Podle jejich reálných kroků, podle reálných kroků vlády Petra Fialy je jejich postoj k našim živnostníkům a podnikatelům dost nepřátelský. Naopak podporujete nadnárodní korporace, které odtud vyvádí zisky do daňových rájů. Ostatně jak vidíme na příkladu hnutí STAN, Starostů a nezávislých, dokonce je firmy z daňových rájů v milionech korun sponzorovaly. Sponzorovaly jejich volební kampaň a dodnes odmítá předseda STANu a ministr vnitra Vít Rakušan říct, a je to i první vicepremiér české vlády, kdo jsou ti koncoví majitelé těch firem, kteří je sponzorovali, sponzorovali kampaň STAN a Pirátů. A Piráty už to ani nezajímá, protože ti už si sedli ke korýtkům a už servilně mlčí, jenom aby tam byli.  Svědčí o tom přístupu vlády Petra Fialy, svědčí například předčasné ukončení programu Antivirus B, který pomáhal udržet zaměstnanecká pracovní míst v oborech zasažených omezeními podnikání a následným propadem obratů a příjmů. A hlavně v přímém přenosu i tady ve Sněmovně vidíme, že resortní Ministerstvo průmyslu a obchodu i celá vláda přistupují velmi laxně k prodloužení programů finanční pomoci živnostníkům a firmám postiženým stále pokračujícími omezeními, opatřeními zejména v oblasti služeb. Dne 31. ledna zatím zcela bez náhrady skončilo období, za které je možné žádat o takzvaný kompenzační bonus z důvodu propadu tržeb v souvislosti s omezením podnikání.  A dodnes rovněž nebyly vyhlášeny, již v prosinci Ministerstvem průmyslu a obchodu vyhlášené a přislíbené, výzvy k přijímání žádostí o finanční kompenzace v posledních dvou funkčních programech ministerstva na pomoc podnikatelům: COVID - Nepokryté náklady a COVID 2021, na což tisíce podnikatelů spoléhaly, přestože různá omezení podnikání minimálně v některých oborech dále pokračují. Abychom se před několika dny nakonec z úst ministra průmyslu Síkely dozvěděli, že tyto programy už vůbec pokračovat nebudou, což je facka do tváře našim podnikatelům a porušení daného slibu a zásady legitimního očekávání, která tito podnikatelé měli. A to už vůbec nehovořím o nulové aktivitě Ministerstva průmyslu i vlády ohledně pomoci českým živnostníkům a firmám, zasaženým astronomickým růstem cen elektřiny a plynu. Ale o tom jsem tady už hovořil, že vláda je absolutně nečinná a nechce řešit zdražování. Co řešit? Vyřešit! Vy to musíte vyřešit, nejenom dílčím způsobem... no ani dílčím způsobem. Vůbec nic neděláte. Protože ten příspěvek na bydlení jste nabídli cca pěti procentům domácností. A protože formulář je tak komplikovaný a částka tak minimální, tak si o to zažádal pouze zlomek, malá část i z těch pěti procent domácností, které by teoreticky na to mohly mít nárok. Takže i jedinou malinkou věcičku, kterou jste udělali, a tím jste ještě zdvihli dávky nepřizpůsobivým i takzvaným nepřizpůsobivým, abych to řekl správně, tak jediné, co jste udělali, je v podstatě tak komplikované, nelogické a špatné, že to občané ani nejsou schopni pořádně využít. Odradili jste občany od toho to využít.  To je problém. Protože jakákoli věc, kterou by vláda měla dělat, by měla být srozumitelná, měla by být uživatelsky příjemná, přístupná. Ani to nejste schopni. V minulém volebním období, když jste byli taky v opozici, jako bylo SPD, tak tohleto přesně jste kritizovali na té předešlé vládě, a i my jsme to kritizovali, že opatření nejsou srozumitelná a že je chaos. Ale vy v tom chaosu a opatření - to vidíme u pana ministra Válka - pokračujete. Tam už se to úplně celé pomotalo, že dokonce i Senát, kde máte většinu vládních senátorů, tak už zamítá vaše návrhy. Ale to už je jiná diskuse. Teď bych chtěl mluvit o tom, že vůbec nepomáháte ani českým živnostníkům a českým firmám, kteří jsou zasaženi astronomickým růstem cen elektřiny a plynu. To je naprosto cynický a tristní postoj, zvláště víme-li, že pokud je odběr elektřiny či plynu veden v režimu takzvaného místa podnikání, nikoli v režimu soukromého místa k bydlení, nejen že nelze využít ani hypotetickou a nedostatečnou možnost požádat o příspěvek na bydlení, proto jsem o tom hovořil, ale hlavně to, že ceny energetických komodit jsou u odběrných míst určených k podnikání mnohem vyšší než v nemovitostech určených k bydlení. A jejich poslední růst už je pro mnohé podnikatele likvidační.  Připravované programy pomoci podnikatelům, které v minulých dnech představilo Ministerstvo průmyslu a obchodu ministra Síkely a které včera schválila vláda, jsou velmi slabé a nedostatečné. Drtivá většina živnostníků a firem, které byly postiženy omezením provozu obchodu a služeb, nedokáže splnit přísně nastavená kritéria vzniku nároku na státní finanční pomoc, jak přesvědčivě dokládají ve svých stanoviscích různé podnikatelské svazy a asociace, například Sdružení podnikatelů v gastronomii nebo Sdružení jihomoravských živnostníků a podnikatelů. Navíc tyto čtyři programy nejsou stále nijak konkretizovány a ani fakticky vypsány. K tomu má dle vládních představitelů dojít až nejdříve za týden. A za velmi alarmující považujeme i absolutně nedostatečnou komunikaci vlády a Ministerstva průmyslu a obchodu směrem k zoufalým živnostníkům a podnikatelům, kteří se v minulých dnech a týdnech tázali na podobu, termíny a podmínky nových kompenzačních programů.  Odpovědí jim bylo, jak o tom svědčí desítky či spíše stovky podnětů, které jsme my v SPD obdrželi, pouze mlčení. Absolutně nulová tolerance. A to mimochodem desítky či stovky podnětů chodí nám jenom v jednom kraji například na naše krajské maily našich poslanců. Dohromady je už těch podnětů obrovské množství, že ministerstvo v podstatě nereaguje. Absolutně nulová reakce vůbec na snahu živnostníků a podnikatelů se dozvědět podobu, termíny a podmínky nových kompenzačních programů. Já nechápu, proč ministr průmyslu pan Síkela prostě nezajistí komunikaci ministerstva vůči těm, kteří platí ministerstva a platí jeho plat, tak aby jim bylo odpovězeno. Já nechápu, proč máme dostávat doslova stovky podnětů od živnostníků a českých firem, to jsou slušní lidé, kteří pracují a chodí do práce, odvádějí daně a živí státní správu, a odpovědí je prý mlčení a absolutně nulová reakce. To je přece strašné. To je strašná arogance.  Přece i kdybyste jim tam odpověděli třeba, nevíme, nebo odpovíme za chvíli, nebo odpovíme, až budeme vědět, tak je to aspoň nějaká odpověď. Ale úplně ignorovat dotazy daňových poplatníků a občanů České republiky, zvláště když se ptají podnikatelé a živnostníci Ministerstva průmyslu, což je v podstatě jejich ministerstvo, mělo by být jejich, ale ono je proti nim, jak se ukazuje, tak tam by ta komunikace přece měla být v podstatě partnerská, přátelská, vstřícná. A ten stát naši živnostníci a naši podnikatelé, čeští živnostníci a čeští podnikatelé, tím mám na mysli nikoli národnostní diferenciaci, ale kdo je daňovým poplatníkem, plátcem daní v České republice, o to tady jde, tak ti by přece měli cítit oporu. Mělo by to být tak, že když někdo zavolá na linku třeba Ministerstva průmyslu, tak že nebude volat s pocitem, jestli se vůbec dovolá, jestli mu někdo odpoví, ale bude volat s pocitem, že určitě se dovolá a určitě si s ním někdo hezky promluví a dá mu ty informace. Ani po třiceti letech od roku 1989 není schopna vláda zajistit takovou elementární komunikaci? To je přece úplně šílené. To je neuvěřitelné.  To u nás v cestovní kanceláři, já jsem dovezl, my jsme dovezli, je nás tam víc, přes milion japonských turistů do České republiky od 90. let v součtu. A kdybychom takovýmto způsobem pracovali, tak přijdeme o všechny klienty, kteří tady mimochodem také utrácejí obrovské peníze do státního rozpočtu, jenom na příjmech DPH, na ubytování, na nákupech a podobně.  Já bych očekával, že když pan ministr, jak jsem četl, přišel z privátní sféry, tak že opravdu by to mělo být nastaveno tak, a myslím, že víme, o čem mluvíme, aby prostě ten servis pro občany fungoval, a ne aby nám tady stovky lidí psaly, že odpovědí jim je mlčení a absolutně nulová reakce. To přece... Takhle to fakt nedělejme, jestli vás můžu poprosit, pane ministře Síkelo.  Víme tedy zatím jen to, že ministr průmyslu a obchodu Josef Síkela na tiskové konferenci 9. února sdělil, že ve zkráceném termínu budou renotifikovány některé staré programy ministerstva na pomoc živnostníkům, což už ovšem dnes prakticky zase neplatí. A po doplňujícím dotazu novináře upřesnil, že podmínkou pro vstup do těchto programů bude propad tržeb o 50 % a že se bude porovnávat tento propad vůči období listopad až prosinec 2021, nikoli celé druhé pololetí loňského roku, jako tomu bylo dříve.  Všechny relevantní podnikatelské svazy se shodují v tom, že tyto podmínky musely být konstruovány tak, aby na pomoc nedosáhl žádný subjekt, který se snažil dva roky omezení poctivě přežít a který provozoval svou živnost v době tvrdých restrikcí. Absence známosti konkrétní podoby budoucích kompenzací také působí ohromné problémy jednotlivým živnostníkům, podnikatelům a firmám například v jednání s jejich věřiteli, což je opět naprosto katastrofální. To je potřeba si uvědomit. I tenhleten moment je hrozně důležitý u podnikání.  A je zcela zjevné, zejména i na základě živnostníků a nejrůznějších podnikatelských asociací, že se ministerstvo přes opačné proklamace snaží kompenzace a finanční odškodnění podnikatelům zkrátit co nejvíce, a to bez jakéhokoliv morálního, ale i ekonomického a národohospodářského oprávnění. Naprosto mimo meze jakékoliv slušnosti a pochopení jsou některá vyjádření, či, řekl bych, spíše výhrůžky z vládních řad vůči podnikatelům v tom smyslu, že jde už o poslední pomoc, která jim bude v souvislosti s dopadem vládních omezujících opatření poskytnuta a že si prý mají rozmyslet, zda budou i nadále pracovat a podnikat ve svých oborech, protože vláda je nehodlá udržovat na jakési transfuzi. To je absolutní nehoráznost, zejména od vlády, kterou tvoří subjekty falešně se vždy tvářící jako ti, kdo stojí na straně českých živnostníků a podnikatelů.  Tady bych rád zdůraznil, ale pan ministr Síkela to stoprocentně ví, že páteří ekonomiky nejsou montovny, nadnárodní montovny. Až se jim tady přestane líbit, tak prostě odejdou, a to ani nemluvím o tom, že vyvádí daně často do zemí, kde jsou výhodnější daňové podmínky. Je to ten Kypr například. Ale právě páteří ekonomiky jsou živnostníci. Ti nikam neodejdou. Ti tady musí žít, jsou to malí živnostníci a malé české firmy, ty jsou páteří ekonomiky. To nejsou nadnárodní korporace, které se dokážou sbalit a odejít někam pryč a je jim Česká republika ukradená, protože jejich cílem je pouze získat a vyždímat podmínky v České republice.  Takže stát by měl podporovat živnostníky a malé české podnikatele, kteří platí daně v České republice a žijí tady s námi v České republice. To je ta páteř ekonomiky, a mimochodem, ale to určitě pan ministr taky ví, takové ty základní ekonomické poučky, že i v případě krize je to i protikrizový přístup, protože když se vám tedy sbalí pár nadnárodních korporací a ekonomika bude závislá na nadnárodních korporacích a odejdou, tak samozřejmě ekonomicky to způsobí kolaps, ale když podpoříme živnostníky, kteří se věnují různým oblastem činností, ne nikoliv se čistě například orientovat na automobilový průmysl.  To je také mimochodem téma, které bych někdy od pana ministra rád slyšel, co s tím hodlá dělat, protože ta v podstatě docela jednostranná orientace na automobilový průmysl v okamžiku, že Evropská unie tlačí Green Deal a podobně, tak u nás řada lidí pracuje v automobilovém průmyslu, nebo se tady vyrábí komponenty, je to prostě obrovská část českého exportu, tak jaký je vlastně plán vlády a ministerstva hospodářství, jakým způsobem vlastně zabránit destabilizaci českého průmyslu, jakým způsobem prostě diverzifikovat tu českou výrobu a český průmysl, abychom stáli na víc nohou a i v souvislosti s tím zeleným šílenství z Evropské unie, abychom zachovali tu českou ekonomiku a české hospodářství nějakým způsobem stabilně. To taky vůbec od vlády neslyším, tyto informace, ale ono, jak víme, není vůbec na nic čas, už není čas, protože nějakým způsobem diverzifikovat ten průmysl a hospodářství to je věc samozřejmě na X let, to není, že si tady luskneme a najednou tady budeme mít jinou strukturu.  Takže zpátky k tomu, že ti živnostníci a podnikatelé, právě ty malé a střední firmy a živnostníky je potřeba podporovat. Já bych tady chtěl požádat pana ministra Síkelu, aby to kdyžtak ve svém vystoupení, jestli půjde vystoupit, taky zmínil, protože tady bych se rád shodl s panem ministrem, kdo je tedy tou prioritou a že se tady o ty lidi musíme postarat, ať si o nich někdo myslí cokoliv, kdokoliv, my je v SPD podporujeme, ale to jsou ti, co tady budou žít se svými rodinami, pracovat tady a hlavně je tam taky, že se každý věnuje různým těm oblastem činnosti, a to je samozřejmě důležité i v případě krize nebýt závislý pouze na jednom segmentu.  Protože, pokud vláda Petra Fialy do budoucna už úplně odmítá pomáhat podnikatelům, přestože stále trvá platnost některých omezujících opatření, lze jednoznačně očekávat mimo jiné toto: hromadné, v některých oblastech doslova masivní a plošné propouštění zaměstnanců těchto podnikatelů, ztrátu pracovních míst, nárůst zaměstnanosti a nápor na veřejné finance v oblasti výplaty pojistných i nepojistných dávek, nárůst počtu konkurzu insolvencí a exekucí, propad tisíců lidí do dluhových pastí, zánik tisíců živností. A to přeci nechceme, my to za SPD nechceme. Proto se na to ptám, co s tím hodlá vláda dělat. Když si uvědomíme, že tato vláda nesmyslně ukončila program Antivirus B, který byl zaměřen právě na podporu zaměstnanosti v oborech postižených omezujícími opatřeními, jde doslova o smrtící kombinaci a bude nezbytně nutné v takovém případě okamžitě aktivovat takzvaný kurzarbeit.  Tato vláda se často ohání západními vzory, zejména německými, ale pouze tehdy, když se jí to hodí. Ale právě v situaci, o které hovoříme, by se naše vláda v Německu inspirovat mohla, například programem Neustarthilfe, což i já, který neumím německy, si to umím přeložit, že je to nový start pomoci, jestli překládám správně. Že jsem si tuhle, ale to už je dávno, na střední škole, prolistoval nějakou učebnici němčiny, takže tento program na pomoc s novým startem, na pomoc podnikatelům, který bude v Německu fungovat ještě po celý rok 2022. A týká se právě adresně těch oborů, které byly postiženy nařízeními o zákazu vstupu neočkovaným občanům do příslušných provozoven obchodů a služeb. Ale to bychom asi po naší nekompetentní a arogantní vládě chtěli příliš.  Hnutí SPD říká jasně a v tomto smyslu i pracuje: vážíme si našich živnostníků a podnikatelů, kteří jsou onou pověstnou solí země, motorem jejího hospodářství a zaměstnanosti a základní oporou systému veřejných daňových příjmů. Teď mi dovolte úplně závěrem. Pakliže vládní koalice dovolí schválit program této schůze Poslanecké sněmovny, abychom se skutečně mohli dobrat k řešením toho zdražování, a já myslím, že to spíš nedovolíte, protože žádné řešení na zdražování nemáte, tak vlastně co byste tady logicky diskutovali, ale kdybyste náhodou chtěli diskutovat naše řešení, tak já bych rád navrhl tři usnesení, o kterých bychom v takovém případě hlasovali, ale to lze o nich hlasovat až, pakliže dovolíte schválit program této schůze:  I. Poslanecká sněmovna vyzývá vládu České republiky, aby neprodleně vypracovala a předložila novelu zákona o kompenzačním bonusu pro rok 2022, která by umožnila čerpat tuto finanční pomoc živnostníkům a podnikatelům postiženým dopady vládních omezujících opatření i za období po 31. lednu letošního roku.  II. Poslanecká sněmovna vyzývá vládu České republiky a Ministerstvo průmyslu a obchodu, aby urychleně našim živnostníkům a podnikatelům předložily a také zveřejnily realistické a široce dostupné, nikoliv nereálné a diskriminační, speciální podpůrné programy na pomoc živnostníkům a podnikatelům v oborech, které v roce 2022 byly a nadále jsou postiženy vládními omezujícími opatřeními, například nařízeními o maximálním počtu osob, které se mohou účastnit vybraných akcí, například v oblasti kultury či sportu.  III. Poslanecká sněmovna vyzývá vládu České republiky, aby její prioritou při pomoci živnostníkům a podnikatelům postiženým omezujícími opatřeními byla ochrana zaměstnanosti a pracovních míst českých občanů. Děkuji za pozornost."
19340771522aae37f5b0b51b26f9d34c,"Čau lidi, i důchodce může zaskórovat. Jako nejstaršímu premiérovi v historii České republiky se mi možná povede věc, kterou nikdo nebyl schopný prosadit za OSMNÁCT LET. Zahrádkářský zákon. Zahrádkáři o svůj zákon bojovali od roku 2001 a já za sebe hlásím, že je hotovo, na vládě jsme zákon projednali a poslali ho do Sněmovny. Snad jsem takhle na začátek hlášení udělal radost těm 140 tisícům členům Českého zahrádkářského svazu, ale taky vám všem, kdo hospodaříte na svém kousku půdy. Zákon zakotvuje práci zahrádkářů jako veřejně prospěšnou činnost a zdůrazňuje jejich významnou roli v naší zemi. Při projednávání ve Sněmovně se v něm jen ještě musí vyjasnit pár legislativních nedostatků, na které vláda upozornila. Každopádně se záměrem naprosto souhlasím a musíme ho protlačit. A to se můžete vsadit, že udělám všechno pro to, aby se to povedlo ještě v tomto volebním období.  A další extra důležitá věc, která se stala hned na začátku týdne na jednání vlády. Schválili jsme liniový zákon a poslali ho do Sněmovny. Stručně řečeno, když chceme postavit nějakou veřejně prospěšnou stavbu, jako je třeba dálnice nebo rychlodráha, trvá příprava 13 let. Je to neuvěřitelné, ale je to tak. 13 let, než se vůbec kopne do země. Náš liniový zákon zjednoduší povolovací procesy tak, abychom je zkrátili pod 10 let. Stavba se bude povolovat v jediném řízení, zjednoduší se i posuzování vlivů na životní prostředí. Těch vylepšení je tam ještě daleko víc, zkracování lhůt, zjednodušování znaleckých posudků, ale nebudu vás tím zatěžovat. Důležité je, že to jde do Sněmovny. Teď. Konečně.  Další věc jsme rozhodli na vládě. Vojáci dostanou příplatek jako všichni ostatní státní zaměstnanci, kterým jsme už schválili 1500 korun navíc od ledna 2020. Armáda má ale vlastní předpis, podle kterého se vyplácí mzdy, takže jsme museli schválit samostatné nařízení vlády. Vyřešeno.  Minimální mzda. Dohodli jsme se s naším koaličním partnerem, že by se měla od ledna zvýšit o 1250 korun na 14.600 korun měsíčně. Je to podle mě dobrý kompromis mezi tím, co chtěli zástupci zaměstnavatelů a zaměstnanců. Zvýšení drží krok s tím, jak u nás roste průměrná mzda. Je to zhruba 40,5 procent průměrné mzdy, Svaz průmyslu a dopravy chtěl 40 procent. Takže je to skoro stejné, jak si přáli.  Krátce ze sportu 🙂 Hrozně se těším, že v roce 2021 budeme u nás v Česku pořádat mistrovství Evropy v basketbalu a taky volejbalu, a už příští rok v judu. Určitě spousta z vás vzpomíná na tu brutální jízdu, co předvedli naši basketbalisti na mistrovství světa v Číně. Porazili Japonsko, Brazílii, Polsko, smetli Turecko a nakonec dopadli líp než USA. Skvělé 6. místo. Nejlepší výsledek od roku 1970. A k tomu měli naši borci největší úspěšnost v trojkách ze všech týmů světa. Pamatujete ještě na ten zápas s Tureckem, jak Ondřej Balvín dorazí ze vzduchu přihrávku Tomáše Satoranského? Taková lahůdka se prostě neokouká.  A judo? Díky Lukáši Krpálkovi jsme v něm světová velmoc. Lukáš inspiruje spoustu kluků i holek. Aby taky ne, když nedávno vybojoval zlato na mistrovství světa v Tokiu, v zemi, která judo vymyslela, v nejtěžší váze, a ještě k tomu ve finále porazil domácího borce.  Jsem na naše sportovce hrozně pyšný. Na vládě jsme tenhle týden schválili podporu 155 milionů, díky kterým se šampionáty v basketbalu, volejbalu a judu můžou konat tady u nás v České republice. Peníze půjdou z rozpočtu Ministerstva školství a naší nové Národní sportovní agentury. Bude to zároveň krásná symbolika, protože v roce 2021 slavíme přesně 100 let od založení basketbalu a volejbalu u nás. Těším se, až naše borce poženeme všichni dopředu v zaplněných ochozech.  Jo a mimochodem, nedáváme peníze jen do reprezentantů. Koukněte na graf, jak Ministerstvo školství zvyšuje dotace pro obce na rozvoj tělovýchovných jednot a sportovních klubů. Dám ho za chvilku sem na Facebook. Tenhle rok to bude o 770 milionů víc než v roce 2014. Koho by zajímala ta díra v roce 2017, tak to bylo proto, že 3. května 2017 zasahovala policie u Simony Kratochvílové, náměstkyně a kamarádky tehdejší ministryně školství Kateřiny Valachové, kvůli korupci. Všechny sportovní investice musely být kvůli tomu zastavené.  To byly rychlé zprávy, které jsem vám chtěl nastřílet, než se dostanu k tomu, co si zaslouží pořádně rozebrat.  Státní rozpočet 2020.  Však víte, vyšší důchody o 900 korun, vyšší rodičák o 80 tisíc, rekordní zvýšení platů učitelů. To už je jistota. Tenhle týden ale bylo ve Sněmovně 2. čtení tohohle nejdůležitějšího zákona roku a různí poslanci to vzali jako příležitost trochu se ukázat na kameru a do našeho rozpočtu si na poslední chvíli kopnout. Byl to obrázek, jak to v české politice funguje, tak se s vámi chci o něj podělit.  Základní fakt. Když jsem přišel na Ministerstvo financí, bylo zadlužení naší země 41,1 procenta HDP. Příští rok podle všeho klesne na 29 procent. A když počítám i příští rok, tak jsme lidem a firmám za 7 let ulevili na daních 129 miliard.  Ten plánovaný schodek rozpočtu na příští rok 40 miliard, do kterého se opozice a někteří komentátoři tak rádi opírají, je zaprvé jen PLÁNOVANÝ, protože se budeme celý rok snažit, abychom skončili s co nejlepším výsledkem. A zadruhé, jen na platy vojáků, policistů, hasičů, učitelů a dalších státních zaměstnanců, kterým platy zvyšujeme, dáme 300 miliard korun. Do toho vyšší důchody, rodičovská a všechny investice, o kterých vám píšu neustále. To jsou všechno INVESTICE DO LIDÍ, jsou to peníze, které lidi utratí tady u nás v Česku, neodejdou někam na Kajmany, ale vrací se hned zpátky do ekonomiky. Prostě si lidi můžou víc dopřát a tím pádem zvyšují spotřebu. A jestli se někdo pohoršuje nad tím, že taháme důchodce z bídy a učitelům zvyšujeme prestiž, tak to sorryjako.  Jasně, že bychom na tyhle investice nikdy neměli, kdybychom stát vedli diletantsky jako předchozí vlády. Jenže jsme zavedli manažerský přístup. Do řízení státu i do výběru daní.  Takže prosímvás, tady vám dám takový sloupek. Je to nejhutnější nářez faktů, jaký se mi asi doteď v hlášení povedl. Budu rád, když ho pošlete všem svým známým, nejen těm, kteří nám fandí, ale i všem škarohlídům, kteří mají nějaké svoje pocity, ale neznají čísla. Můžete jim tuhle část i označit, zkopírovat a poslat do mailu. Za chvilku k tomu přiložím i grafy, tak na ně určitě koukněte.  Tohle jsme s naší zemí udělali od našeho nástupu do vlády:  Zvedli jsme minimální mzdu z 8.500 na 14.600 korun.  Průměrná mzda, která v roce 2013 dokonce klesla, za nás stoupla z 25.768 na 34.116 korun a příští rok odhadujeme, že bude ještě o skoro 2000 korun vyšší, 36.057 korun měsíčně.   Zvedli jsme průměrný důchod z 11.065 na 14.326 korun. Předtím se 5 let potácel kolem 10 tisíc.  Sestřičkám, kterým rok předtím, než jsme nastoupili do vlády, dokonce klesl průměrný plat o pětistovku, jsme ho zvýšili z 28.963 na 46.217 korun. A to i díky našemu příplatku 1500 korun měsíčně v příštím roce.  Lékařům rok před naším nástupem do vlády taky klesl průměrný plat. Skoro o 700 korun. My ho zvýšili z 59.556 korun na 86.859. I v tom je započítaný příplatek 1500 korun měsíčně pro státní zaměstnance. A samozřejmě se do toho počítají i přesčasy.  Učitelé možná doteď vzpomínají, jak jim v roce 2010 klesl průměrný plat skoro o 900 korun. My jim ho zvýšili z 26.535 na 42.469 korun.  Ostatním profesím ve školství v roce 2012 klesl průměrný plat o zhruba 150 korun. My jim ho zvýšili z 15.480 na 24.125 korun.  A policisté? V roce 2011 jim klesl průměrný plat o skoro 2000 korun. My jim ho zvýšili z 32.646 na 49.534 korun.  Hasičům, než jsme přišli do vlády, dokonce průměrný plat klesl třikrát. Takže měli v roce 2013 o 2840 korun míň než v roce 2009. My jim ho zvedli z 33.904 na 50.146 korun.  Podobně na tom byli vojáci. Ti měli v roce 2013 o skoro 1700 korun menší průměrný plat než v roce 2010. My jim ho zvedli z 36.961 na 51.308 korun.  Když vezmete průměrný plat ve státní sféře celkově, tak jsme ho zvedli z 25.880 na 39.569 korun.  Na výzkum, vývoj a inovace dáme příští rok z národních zdrojů o 10 miliard víc než v roce 2014. Celkem i s evropskými penězi to bude 47,5 miliardy.  Jeden z problémů, co jsme zdědili po minulých vládách, jsou celkové investice. Do silnic, nemocnic, škol, prostě všech obecně prospěšných projektů. Od roku 2009 to klesalo, a když jsme se dostali do vlády v roce 2014, byly investice z národních zdrojů jen 30,4 miliardy. My investice začali postupně zvyšovat a příští rok se dostaneme na rekordních 88 miliard z národních zdrojů a 146,2 celkově.  A teď se koukněte na státní dluh. Než jsme nastoupili do vlády, tak se za pouhých 6 let ZDVOJNÁSOBIL a v poměru k hrubému domácímu produktu, což je ten nejdůležitější ukazatel, stoupl z 23,2 procent v roce 2007 na 41,1 procent v roce 2013. Já ho jako ministr financí už za rok srazil na 38,6 procent a v roce 2020 už bude podle všeho jen 29 procent.  A pokud do nás někdo kope, že máme na příští rok naplánovaný rozpočet se schodkem 40 miliard, tak si vemte, že v roce 2016 jsme měli naplánovaný schodek 70 miliard a skončili jsme 61,8 miliard v plusu. Minulý rok byl zase plánovaný schodek 50 miliard a skončili jsme 2,9 miliardy v plusu.  No a podívejte se, jak se nám daří vybírat daně. Odhadujeme, že v příštím roce to bude už o 268,4 miliard víc než v roce 2013. Když bychom vzali, kolik jsme vybrali celkem na daních a odvodech, to znamená na sociálním a zdravotním pojištění, je to za stejné období o 601 miliard víc.  Je to samozřejmě i díky EET. Jen první a druhá vlna přinesla 33 miliard. A od příštího roku nabíhá třetí a čtvrtá.  Kdo by měl řeči o tom, že EET ničí hospody, tak mu ukažte tohle číslo. Od chvíle, co jsme elektronickou evidenci zavedli v roce 2016, stoupl počet živnostníků v pohostinství z 204.672 na 213.460. Prostě narovnáváme trh a lidi chápou, že platit daně je normální součást byznysu.  Mohl bych na vás těch grafů naházet ještě mnohem víc, ale myslím, že pro základní představu stačí. Sám, když se na ty grafy dívám takhle na jedné hromadě, přijde mi ještě vtipnější, s čím opoziční poslanci vystupovali během 2. čtení o rozpočtu. Jo, poslanci těch stran, které lidem nejen nezvyšovaly životní úroveň, ale jak vidíte z grafů, ještě je škrtily, a přitom naši zem zadlužovaly.  Náš rozpočet splácí JEJICH dluhy. Nejvíc vtipní byli asi Petr Fiala a Zbyněk Stanjura. Předložili návrhy na změny v rozpočtu a vlastně z nich vyplynulo, že sami vůbec netuší, jak se státní rozpočet sestavuje. Jsou to dost technické věci, se kterými vás nechci zatěžovat, tak jenom namátkou. Třeba chtěli snížit vládní rozpočtovou rezervu pod 0,3 procenta celkových výdajů. To je ale limit stanovený rozpočtovými pravidly, takže by se o tom ani nedalo hlasovat. Nebo chtěli snížit výdaje, které souvisí s příjmy z rozpočtu EU. Jenže ty byly schválené už předtím v 1. čtení… Ani se nebudu vyjadřovat k tomu, že chtěli snížit výdaje na sociální dávky tak, že by tím ohrozili zvýšení rodičáku… Prostě, co vám mám povídat. Já chápu, že nerozumí ekonomii, ale měli si to aspoň nastudovat a dávat během hlasování ve Sněmovně pozor.   Taky by se měli konečně zamyslet nad tím, že jejich vláda nasekala škody za 2000 miliard a kvůli jejich 1000miliardovému tunelu se soláry přichází náš stát každý rok o 30 miliard, každý rok likviduje náš rozpočet. Kdyby ODS pod vedením Mirka Topolánka tuhle prasárnu neudělala, byl náš schodek na příští rok jen 10 miliard. Dám vám za chvilku na Facebook nějaké odkazy k tomu.  Já chápu, že to současný předseda ODS pan Fiala nemá lehké, je to slušný člověk, nekrade. Osobně mu fandím. Kmotři potřebovali někoho, kdo jim vylepší značku. Snaží se, ale má to těžké. Už jen proto, že je slušný, tak určitě sám nevěří, co říká. Značka ODS je z podstaty nenapravitelná. Vím, že lidi zapomínají, tak pro osvěžení paměti přikládám malinkou ochutnávku z dějin ODS. Dneska jsem byl v Otázkách Václava Moravce a o těchto věcech jsem nemluvil, jednak by ten pořad musel trvat 2 měsíce a zadruhé by mi to pan moderátor nedovolil. Tak vám to dám aspoň v samostatném odkazu sem na Facebook.  Během jednání o rozpočtu ve Sněmovně se ještě na poslední chvíli se urvali i dva poslanci ČSSD a chtěli nahnat nějaké politické body na platech kantorů. Však víte, rekordně je zvyšujeme, o 10 procent příští rok a v roce 2021 už budou průměrně 45 tisíc měsíčně. Paní Kateřina Valachová vystoupila s tím, že to je málo. Jo, slyšíte dobře, paní Valachová, která ve své době jako ministryně školství zvýšila platy kantorům jen o 5-6 procent, přitom kvůli ní státní rozpočet musel vyčlenit na inkluzi v letech 2016-2020 celkem 20 miliard. Jak ve své funkci skončila, si všichni pamatujeme. Musela odstoupit po korupční kauze své kámošky. Ve Sněmovně se k ní přidal její kolega Václav Votava, ale toho snad ani nebudu komentovat. Platy učitelům zvyšujeme podle našeho programového prohlášení. Sliby plníme.  Pojďme dál. Tenhle týden jsme ve Sněmovně odhlasovali několik opravdu důležitých zákonů. Mezi nimi novelu o silniční dopravě. Týká se taxíků a hlavně toho, aby nebyli tradiční taxikáři znevýhodňovaní oproti těm, kteří jezdí s Uberem, Liftagem a podobnými zprostředkovateli. Místo taxametru budou moct používat mobilní aplikaci a nebudou muset mít na autě svítilnu. Zákon taky ukládá jasné povinnosti zprostředkovateli taxislužby, tedy i tomu internetovému. Všechny taxíky budou muset mít evidenční nálepku, i ty, které jezdí s Uberem. Zákazníci budou víc chránění. Zákon ale třeba taky ruší zkoušky řidičů z místopisu. Stejně už dávno jezdí všichni podle mapy v telefonu.  Taky jsme schválili novelu zákona o náhradě újmy způsobené povinným očkováním, se kterou přišlo Ministerstvo zdravotnictví. I když případů, že by měl někdo zdravotní následky po očkování, je naprosté minimum, chtěli jsme, aby byla možnost dosáhnout na odškodnění. Očkování je prostě jediná účinná prevence vážných infekčních onemocnění, jako jsou spalničky, záškrt nebo černý kašel. Takže existovat musí.  Tenhle týden jsem se překonal a šel jsem na interpelace, i když vím, že jsou o ničem a k ničemu nevedou. Byl jsem na nich dokonce dvakrát, abych si to potvrdil. Nejvíc mě bavila paní Věra Kovářová, která ze mě dělala blba a snažila se mě zkoušet z předmětu Kapacita školek. Chtěl jsem se mírnit, ale fakt to nešlo poslouchat. Nemělo to žádnou podstatu. Vždyť jsem to byl já, kdo jako ministr financí začal poprvé řešit kapacitu škol. Šlo na ně od roku 2014 zhruba 26 miliard korun. A co je pikantní, do obce Chýně u Prahy šlo 138 milionů korun na novou základní školu a 44 milionů na tělocvičnu, tedy celkem 182 milionů. Ano, do té Chýně, kde byla paní Kovářová starostka v letech 2008 až 2010 a neudělala nic. Však jsem vám psal o investicích a speciálně o Školském programu v minulém hlášení.  Během interpelací se předvedli i Piráti, kteří chtěli rozjet kritiku našeho Národního investičního plánu, jenže se celou dobu odkazovali na špatný papír… Taky došlo na téma digitalizace, ve které jsme udělali pokrok jako nikdo před námi. Nebudu mrhat vaším časem, já ho na interpelacích ztratil sám dost. Takže si můžete přečíst celou výměnu o Národním investičním plánu i digitalizaci za chvilku v odkazu, který dám sem na Facebook.  V pondělí letím do Madridu na klimatický summit. Odlet v 5 ráno 😳 A tak jsem udělal s ministrem průmyslu a obchodu Karlem Havlíčkem a ministrem životního prostředí Richardem Brabcem tiskovku. Na ní jsme poprvé představili naše plány na snižování emisí do roku 2050. Budeme kvůli tomu muset změnit strukturu hospodářství, ale přitom se vyhneme hurá řešením, která nám nutí ekologičtí fanatici. Naše hospodářství ochráníme.  Víc než čtvrtinu všech emisí na světě dělá Čína, po ní USA. Zatímco naše země plní závazky v rámci EU i z Pařížské dohody na snižování emisí, velcí hráči na to kašlou. V Evropě jsme v emisích na 8. místě. Největším znečišťovatelem je s přehledem Německo. Vypouští skoro dvakrát víc než druhá Británie…  Teď vám dám vám pár čísel o České republice. V roce 2017 byly celkové emise naší země 128,7 megatun CO2, 51,8 megatun udělala energetika, 26,1 megatun průmysl, 18,7 megatun doprava. Takže je jasné, že nejvíc snížíme emise, když nahradíme uhlí jádrem a obnovitelnými zdroji. Teď vyrábíme 47 procent elektřiny z uhlí. Do roku 2050 to srazíme na 10 procent. Jádro stoupne z 32 na 49 procent a obnovitelné zdroje z 12 na 28 procent. Čili 80 procent bude bezemisních. Zbytek bude plyn a dojezd uhlí, které ale postupně úplně utlumíme.  V průmyslu míříme z 26,1 megatun na 12,7 megatun v roce 2050. Proto investujeme tak masivně do výzkumu, vývoje a nových technologií. Zatím žádný ministr nezaváděl nové technologie do průmyslu jako Karel Havlíček. A tenhle týden poslal do připomínkového řízení strategii čisté mobility. Řeší nejen elektroauta, ale i ta na vodík, plyn a různé hybridy. U toho budeme sledovat trendy ve světě, nesmíme být zbrklí, ani automobilový průmysl v tom nemá úplně jasno.  Už jsem vám před časem psal o ženách ve vědě. Jak jsou znevýhodněné oproti mužům. Nemají dostatečné možnosti sladit rodinu a práci, a tak zatímco se starají o děti, přichází o klíčové roky praxe. Řešili jsme to už s Akademií věd a tenhle týden jsem měl s Karlem Havlíčkem schůzku s paní Vlaďkou Petrákovou, mladou českou vědkyní, která nejenže v posledních letech dělala v Berlíně výzkum v oblasti fyzikální chemie, ale ještě má 4 děti. Teď pracuje na Akademii věd.  Paní Petráková je pozitivní a hrozně energická, aby taky ne, když tohle všechno zvládá. Byl jsem z ní nadšenej, je prostě moje krevní skupina. Dala nám podněty, jak podpořit mladé české vědkyně po mateřské a jak pracovat s talentovanými českými vědci, kteří sbírají zkušenosti v zahraničí. V Německu to mají dobře odchytané a to stejné chceme zavést i u nás. Budeme ji určitě angažovat.  Tenhle týden jsem se taky potkal s Michelem Barnierem, hlavním vyjednavačem Evropské komise pro brexit. Teď bude jednat o vztazích EU se Spojeným královstvím. Podle toho, co se povede vyjednat, se budou řídit vztahy při obchodování EU s Británií. Bavili jsme se i o předvolební situaci v Británii. Oba chceme vystoupení Spojeného království z EU s dohodou a oba bychom chtěli taky co nejužší, ale férové vztahy do budoucna. Pevně věřím, že pod vedením Michela Barniera se podaří najít takový vztah, který zohlední naši dosavadní společnou historii. Michel Barnier výborně komunikuje s členskými státy a s Evropskou radou a chci, aby ve své práci pokračoval. Na vyjednání budoucích vztahů EU a Británie bude mít 11 měsíců, když brexit nastane ke konci ledna 2020.  Teď už jen ve zkratce. Byl jsem na Mezinárodní odborné konferenci Rady seniorů s názvem Seniorská participace. Na vládě jsme schválili změny v podpoře českého exportu. Bude to odteď fungovat mnohem efektivněji z jednoho místa. Exportní garanční a pojišťovací společnost se stane stoprocentním vlastníkem České exportní banky.  Rozloučil jsem se s portugalskou velvyslankyní Manuelou Franco a poděkoval jí za utužování vztahů mezi Portugalskem a naší zemí. Dal jsem rozhovor, ve kterém jsem jasně zopakoval, že naše pozice v otázce ilegální migrace se prostě nezmění. Taky jsem mluvil o rozpočtu. Koukněte ke mně na Facebook, kdo jste nezaznamenal.   Na koalici jsme si prošli naše Patnáctero v boji s chudobou a musím teda říct, že jsem celkem zklamaný. I když třeba Ministerstvo pro místní rozvoj a Ministerstvo spravedlnosti svoje úkoly plní. Jsou už hotové hodnotové mapy nájemného, aby šmejdi nedojili stát na dávkách nesmyslně vyšroubovanými nájmy. Ministerstvo práce a sociálních věcí by mělo začít výplatu dávek koordinovat s obcemi. Taky jsme pokročili v programu Výstavba a v řešení exekucí. Měli jsme velkou debatu ke dvěma nesplněným úkolům. Zavedení trvalého a přechodného pobytu, po kterém volají obce, aby měly přehled o trvale nebo přechodně žijících obyvatelích a mohly efektivněji řešit sociální systém, výstavbu bytů, odpady a podobně. Dohodli jsme se, že dávky budou moct dostávat jen ti, kteří mají trvalý nebo přechodný pobyt v obci. V řešení to má Ministerstvo vnitra. A taky jsme se bavili o povinné školní docházce, aby nebyla ohraničená věkem, ale skutečně dosaženým vzdělaním. Třeba výučním listem. Musíme bojovat proti předčasnému odcházení dětí ze školy.  Zasedala Rada pro výzkum, vývoj a inovace. Měl jsem schůzku s Českou ženskou lobby a institutem CERGE, bavili jsme se o podpoře školek a dětských skupin. Před chvilkou jsem se vrátil z Otázek Václava Moravce. Pan redaktor se se mnou dohadoval o stavebním zákoně, ale neměl pravdu. K věcnému záměru stavebního zákona dokonce zasedala specializovaná Legislativní rada vlády složená ze specialistů na správní a stavební právo, a to celý den. Takže příště, pane redaktore, trošku lepší přípravu 😉  Jo a před Strakovou akademií jsme s vedoucí Úřadu vlády a mojí nejbližší kolegyní Tünde Bartha rozsvítili vánoční strom a poděkovali všem zaměstnancům za jejich práci v tomto roce.   Mějte se fajn."
1ad89ab3150aeaf5ac875d35c2f11341,"Přečtěte si přepis rozhovoru pro TV Prima, pořad Partie Terezie Tománkové:  *Dobrý den u Partie, poslední v roce 2021. Děkuji vám, že se díváte. Moc je předána, máme novou vládu Petra Fialy. Včera ji tady, na zámku v Lánech, jmenoval prezident České republiky Miloš Zeman. A jsem ráda, že souhlasil s rozhovorem. Dobrý den, pane prezidenta.  Pěkný dobrý den.   *S jakými pocity jste, pane prezidente, vládu Petra Fialy jmenoval?  S rozpornými pocity, protože víte, že proti jednomu členu této vlády, panu Lipavskému, jsem celou dobu byl a uvedl jsem své důvody. Na naší poslední schůzce mně Petr Fiala nabídl osobní garanci, že pan Lipavský se bude chovat v souladu s vládním programovým prohlášením, což konkrétně znamená strategické partnerství s Izraelem a podpora visegrádské spolupráce. To byly dva body, které jsem vyčítal panu Lipavskému. A pokud jde o ten třetí bod, Petr Fiala mě ujistil, že žádné Sudetoněmecké dny v České republice nebudou, takže, to byl také jeden ze šílených nápadů pana Lipavského, jsem s těžkým srdcem s tímto návrhem souhlasil. Proti ostatním členům vlády nic nemám a uvidíme, jak se osvědčí.  *Po té Vaší změně názoru se začaly okamžitě množit spekulace, co za tím bylo, že za tím mohla být politická dohoda, politický obchod, o Michalu Koudelkovi, o stěhování ambasády, o rozpočtu pro Vaši kancelář. Bylo to tak? Můžete něco z toho potvrdit?  Já jsem Vám teď řekl, protože ty spekulace jsem četl také, ale Vy víte, že novináře většinou pokládám za pitomce, takže jsem je nebral příliš vážně, já jsem Vám teď řekl, že osobní garance předsedy vlády má svoji váhu, a přiznávám se, že kdyby tato garance nebyla, tak bych i nadále odmítal jmenovat pana Lipavského.  *Na sociálních sítích se na Vás zlobili za to i někteří Vaši příznivci. Říkali, že jste složil zbraně. Mluvil jste s některými osobně, vysvětloval jste jim to?  Se svými příznivci? Jak víte, já se stále ještě léčím, nikoliv už s covidem, z toho jsem vyléčený, ale s poruchami zažívání, a mohu navázat. Víte, je zajímavé, že když máte sebedivočejší interpretaci některého počínání, tak to média s potěšením publikují, ale když je pravda jednodušší, jako v případě garance pana premiéra, tak to nikdo neotiskne, i když náznaky byly, uznávám, právě protože je to nudné, i když pravdivé, to je ta psychika novinářů. Ti dávají senzacím téměř vždy přednost před pravdou. A stejně tak je to s mým zdravím.  Vynořila se celá řada spekulací, nejodpornější byla jakási Džamila Stehlíková, která mě sice nevyšetřovala, ale zato suverénně udělala diagnózu asi deseti nemocí a zapomněla na tu jedenáctou, kterou jsem skutečně měl, a to je všední nemoc, nechutenství, nechutenství, které trvalo dva roky, kvůli kterému jsem zhubnul o deset kilo. Přestal jsem téměř jíst s výjimkou sladkostí, které mně stále ještě chutnají. Takže teď mám umělou výživu. A se svými příznivci jsem tedy nemluvil proto, protože mám tu sondu do žaludku, léčím se a současně pracuji. Obojí je možné dělat současně.  *Jestli dovolíte, zůstanu u Vašeho zdraví, když už jste to téma otevřel, pane prezidente. Podle profesora Zimy jste disciplinovaný pacient, co si pod tím máme představit?   Že poslouchám doktory. Když mně zakázali kouřit, protože kouření, jak známo, způsobuje nechutenství, a když mně zakázali alkohol, kdyby zakázali tvrdý alkohol, tak to by mně nevadilo vůbec, ale oni mně bohužel po jistém váhání zakázali i víno, které rád, tak co se dá dělat. Tak už měsíc jsem bez alkoholu, měsíc jsem bez cigaret. A, jak vidíte, žiju!  *Vypadáte dobře. Ještě jenom k těm spekulacím. On je vlastně trochu přiživil i pan profesor Pafko, který je v tom Vašem konziliu a nepřímo novinářům řekl, že máte i onemocnění jater.   Pan profesor Pafko mě nikdy nevyšetřoval a nic o mém zdraví neví.  *Děkuji, pane prezidente, pojďme ještě k vládě. Jenom ještě poslední poznámka k panu Lipavskému. Pan kancléř Mynář včera špatně uvedl jeho akademický titul. To bylo přeřeknutí nebo kopanec?   Já nevím, ale myslím si, že to bylo jenom přeřeknutí. Koneckonců panu Lipavskému jsme vyčítali, že jako snad jediný ze členů vlády není magistr, ale jenom bakalář. Já jsem ještě ve zdůvodnění napsal, že i jeho bakalářská práce byla hodnocena nejhorší možnou známkou. Víte, já si myslím, že jednoho krásného dne sama vláda uzná, že je zatížena panem Lipavským jako velmi slabým ministrem, a že přehodnotí svoje postoje.   *Když jsme u vzdělání, třeba u pana Hamáčka Vám to nevadilo, že nemá žádné vysokoškolské vzdělání?  To víte, že mi to vadilo, ale co jsem měl dělat. Tam šlo o ministra vnitra, ale tady jde o ministra zahraničí, který nepůsobí jenom na domácím poli, který působí na poli zahraničním a který buď nám dělá ostudu nebo prestiž. My jsme měli celou řadu dobrých ministrů zahraničí, a právě ve srovnání s nimi mně připadal pan Lipavský jako velmi slabý kus ve stádě.  *Jak budete spolupracovat s panem Lipavským a možná dalšími ústavními činiteli, s nejvyššími ústavními činiteli?  Nijak. Mně zbývá rok do konce mého druhého mandátu. A já se těším na spolupráci s Petrem Fialou jako premiérem. Petr Fiala má moji důvěru a já jsem vůči lidem, kteří měli moji důvěru, vždy postupoval vstřícně. A nevidím důvod, proč během toho posledního roku svého mandátu nějak systematicky pracovat s ústavními činiteli, tím méně s ministrem zahraničí.  *Pane prezidente, včera jste při tom jmenování zmínil tři výzvy. Vy jste tomu řekl příležitosti pro novou vládu.  Ano, ano.  *Covid, energetickou krizi a státní rozpočet. Jestli dovolíte, jedno po druhém. Covid-19, vláda včera oznámila, že nechce prodlužovat nouzový stav, který končí 25. 12. v noci. S tím souzníte?  Víte, nouzový stav mi nevadí. Ale jako jeden z mála jsem zastánce povinného očkování. Koneckonců my politici máme často jiný názor než lékaři. Za povinné očkování se přimlouvala předsedkyně Evropské komise nebo bývalá německá kancléřka Merkelová. Lékaři jsou minimálně z poloviny proti povinnému očkování včetně nového ministra zdravotnictví.  Můj argument pro povinné očkování je velice prostý, aniž by to lidé často věděli, u nás je povinné očkování proti celé řadě nemocí. A když teda přidáte k tomu setu těch nemocí ještě covid, tak se nic hrozného nestane. A protože budete flikovat a dělat kosmetické úpravy v boji s covidem, tak zejména, když teď je ten omikron, tak hrozí nebezpečí, že ty vlny pandemie se budou opakovat. Takže to je můj názor, který samozřejmě nikomu nevnucuji, ale který s potěšením veřejně říkám.  *Řekl jste ho, pane prezidente, i novému panu ministru Válkovi, a co Vám na to řekl?  Setrval na svém názoru.  *Vy rozumíte odpůrcům očkování?  Nahlas, kolikrát jsem Vám říkal, že máte mluvit nahlas.  *Hodněkrát. Pane prezidente, rozumíte odpůrcům očkování, kteří se bojí, říkají, že to je experimentální vakcína, a jsou mezi nimi i policisté a hasiči?  Tak zaprvé, to není experimentální vakcína. A zadruhé, já bych Vám citoval jeden krásný článek profesora Vopěnky. To je matematik a myslím, že je i bývalý ministr, ale kdysi dávno, který napsal, že lidé, kteří dělají silácká gesta, se tím mstí za svoji vlastní bezvýznamnost. To je nádherná formulace. A já si upřímně řečeno myslím, že lidé, kteří chodí na tyto demonstrace, se mstí za svoji vlastní bezvýznamnost. Je to můj poněkud provokativní názor, ale pokud mě znáte, já jsem měl vždycky provokativní názory.  *Vy jste si sám covidem prošel. Měl jste lehký průběh, je to tak?  Ano, protože jsem měl před tím už vlastně trojí očkování včetně té posilující dávky. No a měl jsem lehký průběh, pak mně dali ty, jak se to jmenuje, nukleový, ne, nukleový ne.  *Monoklonální látky.  Monoklonální látky, protilátky, a za několik dní bylo po všem.  *Vy jste se s ministry, nebo respektive s budoucími ministry musel scházet v tom průsvitném boxu. Jak jste to snášel?  Víte, jako doklad již zmíněné pitomosti našich novinářů bych chtěl uvést právě to tak zvané akvárko. To nebylo kvůli mně, ale kvůli druhým, protože já jsem tehdy měl covid, byl jsem v té čtrnáctidenní garanční lhůtě, a abych nezdržoval ten proces jmenování vlády, nebylo by nic jednoduššího než prohlásit, musíte čtrnáct dní počkat, protože já mám uloženo od hlavní hygieničky, že musím být čtrnáct dní v izolaci. No ale protože jsem nebyl zlomyslný, tak jsem se nechal zavřít do akvárka, abych nenakazil ostatní členy vlády, a díky tomu jsem tedy tento proces o čtrnáct dní urychlil.  *Zaznamenal jste některé ty vtipy, koláže, které s tím akvárkem se pojily?  Ale ano a já to naprosto chápu. Mně to ani nevadí, dokonce něco mě pobavilo, ale to, že nikdo nepochopil, že to dělám nikoli kvůli sobě, ale kvůli těm druhým, to zase svědčí o inteligenci těch, kteří o tom psali.   *Děkuji, pane prezidente, ke covidu.  Energetická krize. Jak by podle Vás ideálně měla vypadat ta pomoc, kterou vláda nabídne lidem, kteří se dostali do nouze, do krizové situace?  Žádná pomoc nám nepomůže. To, co nám pomůže, je politická odvaha, kterou bohužel ani stará, ani nová vláda nemá. A sice vyvázat se z Green Dealu, tedy ze zeleného údělu, protože jsem přesvědčen, že energetická krize, která se projevuje zvýšením ceny elektřiny, ale i plynu o třicet až sedmdesát procent, jak predikuje Karel Havlíček, je primárně způsobována tím zeleným údělem. A teď argumenty, aby to nebylo jenom tvrzení.  Když odstavíte elektrárny, tak snížíte nabídku elektřiny, a podle známých ekonomických zákonů, je-li snížena nabídka při konstantní nebo dokonce vyšší poptávce, tak vám roste cena. Německo chce dokonce příští rok zavřít ne jenom uhelné, ale, jak jistě dobře víte, i jaderné, moderní elektrárny. Já jsem naproti tomu zastánce jádra a jestli něco vyčítám minulé vládě, tak je to to, že zpomalila ten tendr na výstavbu ne jenom Dukovan, ale i Temelína, a tím nás odsoudila k energetické chudobě.  A poslední argument. Jestliže Evropská komise chce od roku 2030 zakázat topení plynem a přejít na nevyzkoušený vodík, o kterém nikdo pořádně nic neví, a jestliže chce zákaz aut se spalovacími motory, což je nesmysl na druhou, tak znovu opakuji, řešením energetické krize je vyvázání se z Green Dealu, ze zeleného údělu a chovat se konečně jako suverénní země.  *A státní rozpočet, pane prezidente? Stát bude zřejmě hospodařit v provizoriu. Věříte Zbyňku Stanjurovi a vládě, že se podaří ten rozpočet seškrtat o osmdesát miliard?  Já jsem s panem Stanjurou v rámci těch přijímacích pohovorů mluvil. Byla to docela věcná profesní diskuse, ale neshodli jsme se na jedné věci. Já jsem mu říkal, podívejte se, pane budoucí ministře financí, já už dva roky v Poslanecké sněmovně vždycky, když mám projev k rozpočtu, tak říkám, že kdyby se zrušily daňové výjimky, všechny daňové výjimky, tak že by se ušetřilo tři sta osmdesát miliard korun. To jsme spočítali s paní ministryní Schillerovou. A Vy byste místo osmdesáti miliard měl těch tři sta osmdesát a mohl se tady chlubit více méně vyrovnaným rozpočtem. Jenomže za každou daňovou výjimkou je nějaká lobbistická skupina, která se rve o tuto výjimku, aby se zachovala. Víte, kolik jich celkem máme? Sto sedmdesát dva. Sto sedmdesát dva velkých daňových výjimek, nepočítám ty malé. Je to nespravedlnost, protože někdo daně platí a někdo je má odpuštěné nebo snížené, a chce to zase, podobně jako v případě toho Green Dealu, politickou odvahu. A já tady prostě nevidím politiky, kteří by měli tuto odvahu. Bohužel. Nevidím politiky, kteří by řekli, žádný zákaz aut se spalovacími motory nebude. Žádné odstavování jaderných elektráren nebude, naopak postavíme nové. No a mimo jiné zrušíme vám daňové výjimky, a tím uvedeme rozpočet do rovnováhy.  *Co Vám na to pan Stanjura řekl?  Že zejména u slevy na poplatníka to nemůže udělat, protože ten protitlak by byl příliš silný, ale byl ochoten uvažovat alespoň o rušení některých daňových výjimek, takže to byl takový kompromis.  *Pane prezidente, ještě na jednu věc se chci zeptat. Ještě před nástupem vlády, ještě před pátkem, než jste ji jmenoval, oznámil pan policejní prezident, že končí u policie. Překvapilo Vás to?  Ne.  *Věděl jste to?  Tak, my jsme o tom mluvili s panem budoucím ministrem vnitra Rakušanem. Já jsem proti tomu absolutně neměl žádné námitky. A víte, proč? Jestliže policejní prezident prohlásí, že v případě povinného očkování policistů by od policie odešlo deset tisíc lidí, přičemž neočkovaných je tam sedm tisíc, tak zaprvé neumí počítat a zadruhé dopouští se přečinu vyhlašování poplašné zprávy. Já jsem přesvědčen, že těch odmítačů očkování by bylo v jednotkách osob a vůbec ne deset tisíc. Tento výrok v mých očích pana policejního prezidenta naprosto odepsal.  *Chápu. A byl to důvod, proč pan policejní prezident končí?   Já myslím, že to byl, ale na to už jsem se pana Rakušana neptal, jeden z důvodů.  *Ještě jedna otázka k bývalému premiéru Andreji Babišovi. Trvá Váš názor, že by měl kandidovat na prezidenta, a má stále Vaši podporu?  Víte, mě Andrej Babiš poněkud překvapil, protože já bych dostál svému slovu a jako vítězi voleb z hlediska stranického, neboť strana, která se jmenuje ANO, dostala nejvíce hlasů, tak bych samozřejmě ho jmenoval premiérem na první i druhý pokus, který má prezident republiky k dispozici. On veřejně prohlásil, že na to nereflektuje, no tak jsem jmenoval premiérem druhého na pásce, což byl pan Fiala. Mimochodem rozdíl mezi ním a Rakušanem byl jedno procento. Rakušan byl třetí. No a od té doby si říkám, že když tedy nemá zájem o funkci premiéra, tak to bude dobrý kandidát na prezidenta, o tom nepochybuji, protože si vážím výsledků jeho vlády. Ale na druhé straně se prokázal jako člověk, který nechce bojovat a který možná i předčasně rezignoval.    *Pane prezidente, jak bude vypadat ten Váš poslední rok ve funkci? Máte nějaké plány i s ohledem na Vaše zdraví, na Váš zdravotní stav?  Víte, náplň prezidenta je z devadesáti pěti procent tvořena běžnou rutinní prací, která většinou ani není publikována. No a těch zbývajících pět procent jsou nějaké spektakulární akce, jako je teď například jmenování vlády a před tím jmenování premiéra. No, já si myslím, že můj poslední rok ve funkci bude naplněn těmi rutinními akcemi, to znamená devadesát pět procent, že bohužel, protože profesor Zavoral mně zakázal i létání, tak už se nepodívám ani do Izraele ani do Číny, což je mně samozřejmě líto, ale na druhé straně rady lékařů je třeba respektovat. Takže bude to takový z mého hlediska nudný rok.  A budu se zájmem sledovat, zda v prezidentském klání zvítězí nudný anebo provokativní kandidát, podle toho se rozhodne.  *Pane prezidente, ať Vám zdraví slouží. Děkuji Vám za rozhovor.  Ať Vám slouží zdraví také a ať Vám chutná jíst. Krásný den.  *Děkujeme a přejeme krásné Vánoce. Na shledanou.  Nápodobně."
1bcb0272380c0e8f527161f839f7e325,"Poslanci vládní koalice Petra Fialy hlasováním ODMÍTLI zákon SPD na ukončení zneužívání dávek tzv. nepřizpůsobivými. Náš zákon by přitom přinesl úsporu půl miliardy korun, které SPD navrhuje přesunout na podporu a pomoc slušných lidí v souvislosti se zdražováním. Vládní koalice ODS, STAN, KDU-ČSL, TOP09 a Pirátů kašle na naše slušné občany👎🏻 A za SPD říkám, že budeme dál ze všech sil bojovat za to, abychom ukončili zneužívání dávek nepřizpůsobivými. Podívejte se, co jsem k tomu řekl ve Sněmovně:  A abych to kvantifikoval, o co v tomto návrhu jde, tak pakliže by tento návrh zákona prošel, tak dojde k úspoře veřejných prostředků přibližně půl miliardy korun. Takže přesně tuto půl miliardu bychom mohli přesunout na podporu slušných lidí, třeba abychom jim pomohli, nebo aby vláda mohla pomoci se zdražováním. My jsme opoziční strana. Ale dáváme tady takovýhle návrh, který když ho teď, ale k tomu jsou ovšem potřeba hlasy vládní koalice, aby prošel dál, tak by se hnedka do pokladny získalo půl miliardy korun. A samozřejmě i ti takzvaní nepřizpůsobiví mají možnost se přizpůsobit, chovat se řádně a samozřejmě také by neměli mít následně žádný problém.  Tento náš návrh zákona samozřejmě nijak nepoškodí občany, kteří z objektivních důvodů nemohou pracovat, tedy naše seniory či zdravotně postižené. Naopak, naopak jim z toho celkového hlediska pomůže a postihne pouze ty, kteří sociální dávky vědomě zneužívají, práci si nehledají, ač jsou práceschopní, a podvádí naše úřady a naše občany, daňové poplatníky.  Když řeknu hlavní principy tohoto návrhu a změny, které tento náš návrh zákona přináší, tak se jedná především o zvýšení adresnosti a oprávněnosti vyplácení příslušných sociálních dávek a o minimalizaci objemu neoprávněně vyplácených sociálních dávek. Cílem návrhu je rovněž vnést do systému sociálních dávek pravidla, řád a spravedlnost a omezit na naprosté minimum možnost jeho zneužívání, které je zároveň neomluvitelným zneužíváním veřejných prostředků, tedy peněz poctivě pracujících daňových poplatníků. Jde také o ukončení nemravné praxe takzvaného obchodu s chudobou a boj proti rozšiřování stávajících a proti vzniku nových takzvaných vyloučených lokalit. Jde i o změny, které by našim, často zoufalým a bezmocným zaměstnancům úřadů práce umožnily efektivnější kontrolu oprávněnosti čerpání sociálních dávek, a o změny, které by současně vedly k významné úspoře veřejných prostředků. Významná část návrhu v tomto návrhu zákona se týká změny pravidel pro čerpání sociálních dávek na bydlení, kde je třeba zavést jednoznačný řád a ukončit plýtvání veřejnými penězi.  Rád bych tady uvedl, kdo je tím hlavním viníkem toho, za posledních osm let se to tady nehnulo. Je to přece ČSSD. To si tady řekněme na rovinu. Tady tím odpovídám ministrovi financí Zbyňku Stanjurovi, ale on to moc dobře ví, protože celou dobu tou hlavní žábou na prameni bylo ČSSD. To si řekněme na rovinu, abychom upřesnili to, co jste tady říkal, protože oni měli Ministerstvo práce a sociálních věcí. A jak víte, a víme to všichni, tak jsme nemohli za žádnou cenu ani z ministryně Marksové Tominové za ČSSD ani z ministryně Maláčové za ČSSD vydolovat jakýkoli návrh zákona na ukončení zneužívání dávek nepřizpůsobivými. Takže to byly ty žáby na prameni. Ale ty už tu nejsou. ČSSD propadla oprávněně ve volbách. Občané tak rozhodli - z mého pohledu oprávněně, protože ti opravdu neměli program, který prosazují voliči SPD, tak jak to aplikovali. Takže ČSSD tady není. A teď bychom mohli tady právě bez této žáby na prameni, což byli ministři za ČSSD, bychom to tady mohli přece posunout.  Náš návrh zde nastavuje i přehledné podmínky definující minimální hygienické a technické standardy bytů, na které lze tyto sociální dávky vyplácet a čerpat. Těch změn je tam desítky, více než sedmdesát těch změn v návrhu zákona. Takže jenom stručně zmíním ještě některé - aspoň pět tady bodů - z těch asi sedmdesáti změn. Je to komplexní novela, na které jak říkám, tady vlastně na tom nosiči SPD společně pak pracovali poslanci všech možných stran, tedy kromě například Pirátů či ČSSD. A je to společná, dá se říct, téměř tříletá práce. Právě proto, jak tady pan ministr financí Stanjura říká, že chcete ještě nějaký čas, tak tím jenom ztrácíme čas, pane ministře. A vy to opět moc dobře víte. Protože teď, co jste říkal, je politika. Ale teď tady neřešíme politiku. Teď řešíme věcný záměr zákona, na kterém ten čas odpracovali i váš poslanec za ODS, který má na starosti sociální politiku, je to poslanec Bauer, ale i poslanci ANO, samozřejmě SPD, tak to je jasný, protože to je nosič SPD, ale i někteří další. Takže teď by bylo dobré, kdybychom nepolitikařili. Pod návrhem zákona se v podstatě připodepsali následně všichni možní poslanci. Takže by bylo prostě dobré to posunout a ulevit městům a obcím.  My tam například navrhujeme, aby byly podmíněny výplaty sociálních dávek rodičům předškolních dětí na povinnou docházku těchto dětí do posledního ročníku mateřské školy v zájmu těchto dětí a v zájmu šance na jejich budoucí slušné životní uplatnění, to znamená, pošlou do mateřské školy a byla by to jedna z podmínek, nikoli že rodiče vedou zahálčivý život, pak to vidí i děti a pak se to táhne z generace na generaci.  Dále navrhujeme zavést povinnost prokazovat se dokladem o neschopnosti plnit povinnosti osoby v evidenci úřadů práce z důvodu nemoci či úrazu, a to i s možností kontrolovat sankcí, tedy zavedení obdoby takzvané neschopenky u zaměstnanců. Dále navrhujeme posílení kompetencí zaměstnanců úřadů práce v oblasti kontrol nemovitostí, na které jsou vypláceny sociální dávky na bydlení. Dále navrhujeme možnost v případě porušení zákona sociální dávku odebrat ihned - to je hrozně důležité - ihned - například v případě, kdy příjemce dávky odmítne oprávněným osobám vstup do bytu za účelem provedení úřední kontroly na místě. To, že musí přijít ta sankce, ten trest na ty takzvané nepřizpůsobivé ihned, tak to si myslím, že je strašně důležitý moment. Dále navrhujeme například prodloužení maximální doby odebrání dávky v případě porušení zákona, to znamená v případě zneužívání dávek ze tří na citelnějších šest měsíců. Dneska jsou to tři měsíce a v praxi se ukazuje, že to nestačí. Takže kdyby to bylo šest, tak si to řada nepřizpůsobivých rozmyslí a začnou vést řádný život.  Vážené kolegyně a kolegové, my si prostě myslíme, že není možné donekonečna tolerovat stav, kdy mnoho osob čerpá sociální dávky neoprávněně, mluvíme o těch takzvaných nepřizpůsobivých, kdy jsou nedobrovolně z peněz poctivě pracujících daňových poplatníků sponzorováni občané vyhýbající se práci, přestože pracovat mohou, a dlouhodobě se vyhýbají práci, ani si ji nehledají tito takzvaní nepřizpůsobiví, a obcházejí zákony. Podle našeho názoru pracující lidé přece nesmí být oproti těm ostatním donekonečna diskriminovaní.  I proto vás prosím o podporu tohoto našeho návrhu, o jeho propuštění do druhého čtení, kde o jeho finální podobě můžeme podrobně diskutovat. A znova říkám, my jsme na petičním výboru obdrželi i petici už zoufalých občanů, například z Bíliny, ale už byly podobné dopisy z řady měst České republiky, ať je to třeba Rotava, ať jsou to města v Ústeckém kraji, ať je to Úpice v Královéhradeckém kraji, tam jsem byl i osobně. Ti občané jsou opravdu zoufalí z toho stavu, který je. Takže skutečně není čas čekat. Souhlasím s poslancem Jaroslavem Foldynou z SPD, protože kdo tam byl, a já jsem byl v mnoha těch lokalitách, a máme tam řadu voličů v Ústeckém kraji. Víte, že tam hnutí SPD má značnou podporu, v Karlovarském kraji, v Moravskoslezském kraji. A to jsou přesně ta místa, kde to ty občany velmi trápí. Takže ten čas opravdu není. Každý měsíc je dobrý k tomu, abychom to zneužívání ukončili."
201b8916b46a2f061c1df3ce8d1c2f5a,"Vláda Petra Fialy z ODS odmítá zdražování řešit a uvrhává občany stále do větších a větších finančních problémů. Naše návrhy vychází z principu, že daleko lepší, než dávat lidem almužny, dotace a příspěvky, je výhodnější lidem život zlevňovat a zjednodušovat. Inflaci a drahotu, pokud je způsobena vysokými cenami energií, pohonných hmot a potraviny, lze potlačit jen tím, že se pokusíme tyto produkty zlevnit.  Krátkodobým řešením zdražování je podle hnutí SPD snížení daní na energie a pohonné hmoty a základní potraviny, což například provádí vlastenecké vlády Polska a Maďarska, zatímco vláda Petra Fialy to odmítá. Systémovým řešením extrémního zdražování je odstoupit od Green Dealu EU a systému obchodování s emisními povolenkami a přestat vyvážet naši elektřinu na nadnárodní burzy. ČEZ by měl garantovat rozumnou cenu českým občanům a firmám.   Je zároveň potřeba zajistit energetickou a potravinovou soběstačnost České republiky a dostavět nové bloky jaderných elektráren v Dukovanech a Temelíně a zajistit strategické zásoby plynu a dodávky plynu za rozumnou cenu od producentů. Podle hnutí SPD je zajištění energetické a potravinové bezpečnosti, levné elektřiny a dostatku levných energetických zdrojů a levných potravin jedním ze základních pilířů suverenity, svobody a prosperity naší země.  Ideální situace by byla, kdybychom vyváželi pouze přebytky energií poté, co budou naplněny potřeby českých domácností a firem. V tomto smyslu hnutí SPD připravuje návrh zákona, který v nejbližší době předložíme do Poslanecké sněmovny. Jelikož dnes je tomu naopak. A vláda Petra Fialy s tím nic nechce dělat. Současně je třeba řešit distribuční firmy, které spravují sítě. Tady je další velká položka ceny energie za přenos až 40 %. V případě plynu je žádoucí po vzoru Rakouska, Maďarska a dalších států dlouhodobý přímý kontrakt s dodavateli jak z Ruska, tak z Norska, případně z dalších zemí. A je tu třeba masivně podpořit energetickou soběstačnost domácností. V praxi mnoho rodinných domů může být energeticky soběstačných a jsou k tomu potřeba investice v řádu jednotek statisíců. V podstatě téměř polovina domácností by mohla mít minimálně část energie doživotně zdarma. Pochopitelně ta podpora musí být cílena přímo domácnostem, nikoli jako dnes spekulantům v solárním a dalším energetickém byznysu, kteří jsou ještě navíc často registrováni v daňových rájích. Vládní koalice Petra Fialy může a měla by ihned snížit daně z nejdůležitějších komodit - DPH a spotřební daně na pohonné hmoty a potraviny. Mimochodem chtěl bych ještě dodat, že mnoha vyspělých státech DPH nemají a mají jen jednoduchou daň z obratu a tyto daně jsou v jednociferných číslech, například Japonsko, USA, ale dokonce i Čína. Státu se to vrací ve vyšším obratu. Firmy mají nižší byrokratickou zátěž. Lidem se to vrací pak v nižších cenách. Samozřejmě co se týče spotřebních daní a DPH, tak tady se chvíli zastavím u toho, úplně řekl bych až neadekvátního vládního návrhu na snížení cen pohonných hmot, protože samozřejmě snižovat o korunu padesát je výsměch občanům. Na druhou stranu to plně ukazuje, čeho je vláda Petra Fialy schopna, či lépe řečeno neschopná, protože zdali toto je řešení, tak to je opravdu výsměch všem občanům České republiky, jelikož takové řešení ani nepocítí. Ale teď jsem chtěl z hlediska daní poznamenat k tomuto něco jiného. Slyšeli jsme tady demagogii a řekl bych až lži, bylo to z úst ministra financí Zbyňka Stanjury, že prý nelze tu daň více snížit. Tak za A tady by měl říct na férovku, že mluvil o spotřební dani, vláda ovšem může snížit DPH u pohonných hmot. A kombinace spotřební daně a DPH činí až 50 % z ceny pohonných hmot, takže by neměl říkat o dani, jak tady říkal, ale měl by říci o jaké dani mluví. A na druhou stranu že prý to nedovoluje snížit Evropská unie. A u tohoto momentu jsem se chtěl právě teď zastavit, jak vidíme, jak Evropská unie škodí, protože když Česká republika by potřebovala jednat ve prospěch českých občanů, tak se musíme ptát Evropské unie, zdali nám to milostivě nedovolí. A ona to nedovolí. To je typický příklad toho, kdy jsme ztratili suverenitu a kdy nemůžeme jednat plně... No tak ona vláda Petra Fialy ani nechce jednat ve prospěch občanů. Ale kdyby tady byla vláda, která by chtěla jednat ve prospěch občanů, tak v podstatě Evropská unie nepovolí, takže nemůžeme pomoci občanům. To je prostě úplně šílená situace. A dám ještě jeden příklad ohledně tohohletoho. Pochopitelně zásadní je budovat naši energetickou bezpečnost. Součástí změn by měla být deprivatizace vody a energií včetně zpětného odkupu nejen vody, ale také plynovodu. Ještě před dvanácti lety patřil plynovod státu. A ten měl čistý výdělek peněz za průtok plynu a samozřejmě i levnější plyn. Chápu snahy některých skupin odstřihnout se od ruského plynu a ropy. Ale podívejte se na USA nebo na Němce, kteří naopak ruské suroviny houfně nakupují, a současně se USA těší, že nám naopak budou vozit svůj předražený břidlicový plyn. To, že se odstřihneme od ruského plynu, Rusko nepoloží, což uvádí i renomovaní ekonomové, jelikož Rusko už má uzavřené kontrakty na jeho odběr s Indií, Čínou, Pákistánem. Stane se tedy jediné - extrémně zdraží vše v České republice, protože energie tvoří velkou část ceny všeho, na co se podíváme, od oceli přes beton až po rohlíky. Samozřejmě někomu, kdo se nevyzná v zeměpisu, můžou vyjmenované tři země početně, co se týče počtu zemí, přijít jako málo. Ale snad bych jenom dodal, že se jedná zrovna o ty nejlidnatější země na světě, přičemž už jenom jedna z nich má více obyvatel než celá Evropská unie."
28d3295848f7a32622f84d9430da971b,"Z rozhodnutí ministra financí Zbyněk Stanjura končí prominutí DPH na respirátory. Důvod? Směšný. Prý je jich na trhu dost. Takže od 1. 1. 2022 se zvedá cena o 21 %. Povinnost nosit respirátor zůstává, podpora končí 😷 Kdo na to doplatí? Sociálně nejslabší. Další z asociálních kroků této vlády Úřad vlády ČR 😰 DPH na respirátory jsem prominula v únoru, opatření se několikrát prodlužovalo. Děkuji výrobcům a prodejcům za to, že vyslyšeli můj apel a prominuté DPH si nenechali, ale promítli je do snížení ceny pro spotřebitele 👏"
29d6926c24ed130bb0160f47381ed364,"Programové prohlášení vlády se liší od předvolebních slibů a vláda ho po roce chce měnit. To jsme tady ještě neměli! Situace se podle ministra Stanjury změnila. Ano, díky vyšší inflaci má současná vláda vyšší příjmy, které by měli vrátit lidem, což se ale neděje. Dejte si ⤵️"
2d54421156f3bcc6e6f89d0d9c81537f,"Vláda Petra Fialy z ODS odmítá zdražování řešit a uvrhává občany stále do větších a větších finančních problémů. Naše návrhy vychází z principu, že daleko lepší, než dávat lidem almužny, dotace a příspěvky, je výhodnější lidem život zlevňovat a zjednodušovat. Inflaci a drahotu, pokud je způsobena vysokými cenami energií, pohonných hmot a potraviny, lze potlačit jen tím, že se pokusíme tyto produkty zlevnit.  Krátkodobým řešením zdražování je podle hnutí SPD snížení daní na energie a pohonné hmoty a základní potraviny, což například provádí vlastenecké vlády Polska a Maďarska, zatímco vláda Petra Fialy to odmítá. Systémovým řešením extrémního zdražování je odstoupit od Green Dealu EU a systému obchodování s emisními povolenkami a přestat vyvážet naši elektřinu na nadnárodní burzy. ČEZ by měl garantovat rozumnou cenu českým občanům a firmám.   Je zároveň potřeba zajistit energetickou a potravinovou soběstačnost České republiky a dostavět nové bloky jaderných elektráren v Dukovanech a Temelíně a zajistit strategické zásoby plynu a dodávky plynu za rozumnou cenu od producentů. Podle hnutí SPD je zajištění energetické a potravinové bezpečnosti, levné elektřiny a dostatku levných energetických zdrojů a levných potravin jedním ze základních pilířů suverenity, svobody a prosperity naší země.  Ideální situace by byla, kdybychom vyváželi pouze přebytky energií poté, co budou naplněny potřeby českých domácností a firem. V tomto smyslu hnutí SPD připravuje návrh zákona, který v nejbližší době předložíme do Poslanecké sněmovny. Jelikož dnes je tomu naopak. A vláda Petra Fialy s tím nic nechce dělat. Současně je třeba řešit distribuční firmy, které spravují sítě. Tady je další velká položka ceny energie za přenos až 40 %. V případě plynu je žádoucí po vzoru Rakouska, Maďarska a dalších států dlouhodobý přímý kontrakt s dodavateli jak z Ruska, tak z Norska, případně z dalších zemí. A je tu třeba masivně podpořit energetickou soběstačnost domácností. V praxi mnoho rodinných domů může být energeticky soběstačných a jsou k tomu potřeba investice v řádu jednotek statisíců. V podstatě téměř polovina domácností by mohla mít minimálně část energie doživotně zdarma. Pochopitelně ta podpora musí být cílena přímo domácnostem, nikoli jako dnes spekulantům v solárním a dalším energetickém byznysu, kteří jsou ještě navíc často registrováni v daňových rájích. Vládní koalice Petra Fialy může a měla by ihned snížit daně z nejdůležitějších komodit - DPH a spotřební daně na pohonné hmoty a potraviny. Mimochodem chtěl bych ještě dodat, že mnoha vyspělých státech DPH nemají a mají jen jednoduchou daň z obratu a tyto daně jsou v jednociferných číslech, například Japonsko, USA, ale dokonce i Čína. Státu se to vrací ve vyšším obratu. Firmy mají nižší byrokratickou zátěž. Lidem se to vrací pak v nižších cenách. Samozřejmě co se týče spotřebních daní a DPH, tak tady se chvíli zastavím u toho, úplně řekl bych až neadekvátního vládního návrhu na snížení cen pohonných hmot, protože samozřejmě snižovat o korunu padesát je výsměch občanům. Na druhou stranu to plně ukazuje, čeho je vláda Petra Fialy schopna, či lépe řečeno neschopná, protože zdali toto je řešení, tak to je opravdu výsměch všem občanům České republiky, jelikož takové řešení ani nepocítí. Ale teď jsem chtěl z hlediska daní poznamenat k tomuto něco jiného. Slyšeli jsme tady demagogii a řekl bych až lži, bylo to z úst ministra financí Zbyňka Stanjury, že prý nelze tu daň více snížit. Tak za A tady by měl říct na férovku, že mluvil o spotřební dani, vláda ovšem může snížit DPH u pohonných hmot. A kombinace spotřební daně a DPH činí až 50 % z ceny pohonných hmot, takže by neměl říkat o dani, jak tady říkal, ale měl by říci o jaké dani mluví. A na druhou stranu že prý to nedovoluje snížit Evropská unie. A u tohoto momentu jsem se chtěl právě teď zastavit, jak vidíme, jak Evropská unie škodí, protože když Česká republika by potřebovala jednat ve prospěch českých občanů, tak se musíme ptát Evropské unie, zdali nám to milostivě nedovolí. A ona to nedovolí. To je typický příklad toho, kdy jsme ztratili suverenitu a kdy nemůžeme jednat plně... No tak ona vláda Petra Fialy ani nechce jednat ve prospěch občanů. Ale kdyby tady byla vláda, která by chtěla jednat ve prospěch občanů, tak v podstatě Evropská unie nepovolí, takže nemůžeme pomoci občanům. To je prostě úplně šílená situace. A dám ještě jeden příklad ohledně tohohletoho. Pochopitelně zásadní je budovat naši energetickou bezpečnost. Součástí změn by měla být deprivatizace vody a energií včetně zpětného odkupu nejen vody, ale také plynovodu. Ještě před dvanácti lety patřil plynovod státu. A ten měl čistý výdělek peněz za průtok plynu a samozřejmě i levnější plyn. Chápu snahy některých skupin odstřihnout se od ruského plynu a ropy. Ale podívejte se na USA nebo na Němce, kteří naopak ruské suroviny houfně nakupují, a současně se USA těší, že nám naopak budou vozit svůj předražený břidlicový plyn. To, že se odstřihneme od ruského plynu, Rusko nepoloží, což uvádí i renomovaní ekonomové, jelikož Rusko už má uzavřené kontrakty na jeho odběr s Indií, Čínou, Pákistánem. Stane se tedy jediné - extrémně zdraží vše v České republice, protože energie tvoří velkou část ceny všeho, na co se podíváme, od oceli přes beton až po rohlíky. Samozřejmě někomu, kdo se nevyzná v zeměpisu, můžou vyjmenované tři země početně, co se týče počtu zemí, přijít jako málo. Ale snad bych jenom dodal, že se jedná zrovna o ty nejlidnatější země na světě, přičemž už jenom jedna z nich má více obyvatel než celá Evropská unie."
2f705ccbad8c1185987ba425190e01ff,"Právě teď ve Sněmovně projednáváme vládní návrh na zastropování cen elektřiny a plynu. SPD volalo po zastropování již několik měsíců, takže je to na základě tlaku opozice. Vláda Petra Fialy ale zastropovala ceny energií na extrémně vysoké úrovni. Češi tedy budou platit kvůli Fialově vládě i po zastropování za elektřinu čtyřikrát více než Slováci. Je to tedy naprosto nedostatečné řešení a výsměch občanům. Podívejte se, co jsem vládě řekl:  Opožděné řešení představené Fialovou vládou je absolutně nedostatečné a je opět v rozporu i s vládními sliby, že nenechá občany a firmy padnout. Jde totiž o faktické zdražení elektřiny o 100 % oproti loňskému roku a u plynu dokonce o 300 %. Vláda koalice SPOLU - tedy ODS, TOP 09, KDU-ČSL, STAN a Pirátů - neudělala v oblasti energetické krize od svého nástupu před devíti měsíci vůbec nic. Ignorovala návrhy SPD, odborníků i řešení, která přijaly všechny okolní evropské státy. Pouze vyčkávala, až za ni něco vymyslí orgány EU v Bruselu, a zaklínala se celoevropským řešením. To ale není.  Vládní návrh svěřuje kompetenci na zastropování ceny energií výlučně do rukou vlády, která má maximální prodejní ceny elektřiny a plynu stanovit svým nařízením. Fialova vláda již dopředu avizovala, že chce tento strop nastavit velmi vysoko, na úrovni 6 korun za jednu kilowatthodinu silové elektřiny včetně DPH a u plynu na 3 koruny za kilowatthodinu včetně DPH. Kvůli vládě Petra Fialy se tedy budou celkové ceny elektřiny a plynu pro spotřebitele včetně dalších regulovaných poplatků pohybovat na úrovni 9 korun za jednu kilowatthodinu u elektřiny a 4 koruny za jednu kilowatthodinu u plynu. Češi tedy budou platit za elektřinu po zastropování čtyřikrát více než Slováci.  Takové ceny jsou pro mnoho občanů likvidační, a tím pádem pro hnutí SPD naprosto nepřijatelné. Přitom má naše republika u nás vyráběné elektřiny přebytek. U nás vyráběné levné elektřiny máme přebytek, neboli vyrábíme více levné elektřiny, než naši občané a firmy spotřebují. A pokud bychom uzavřeli smlouvy na dodávky plynu a ropy napřímo s jejich producenty, a nikoliv s německými překupníky, byla by i cena těchto surovin pro české zákazníky mnohem nižší, tak jako je tomu mimo jiné na Slovensku a v Maďarsku, a my bychom měli levnou elektřinu a do zahraničí by se prodávaly pouze přebytky. Navíc sousední Slovensko, o kterém jsem hovořil, má zastropovanou cenu elektřiny v přepočtu na 1,50 koruny za jednu kilowatthodinu, Rakousko na 2,50 koruny za jednu kilowatthodinu a Francie dokonce v přepočtu na 1,10 koruny za kilowatthodinu silové elektřiny.  Hnutí SPD proto připravilo k vládnímu návrhu celou řadu pozměňovacích návrhů, kde chceme mimo jiné stanovit maximální cenové stropy elektřiny a plynu přímo v zákoně, a to v různých variantách, které jsou vždy nižší než vládní návrh, a to až na úroveň 1,50 koruny za jednu kilowatthodinu silové elektřiny a na 1 korunu za kilowatthodinu plynu. To je návrh SPD. Vládní návrh je z hlediska cen elektřiny a plynu pro spotřebitele nesmyslně vysoký, až likvidační, a současnou kritickou situaci v podstatě a v principu vůbec neřeší.  Tady bych rád uvedl, že SPD podpoří jakékoliv snížení ceny energií. To bych rád tady zdůraznil, protože předpokládáme, že naše pozměňovací návrhy, které skutečně by zastropovaly cenu na únosnou úroveň, vládní koalice nás bohužel přehlasuje, protože tady mají většinu a nemyslí na občany a na české firmy.  Vládní návrh novely energetického zákona na zavedení cenového stropu elektřiny a plynu je nedostatečný a nespravedlivý i proto, že se nemá týkat větších firem a průmyslových podniků, které jsou ovšem vysokými cenami energií silně ohroženy z hlediska jejich konkurenceschopnosti a mnohdy i z pohledu samotné jejich existence, což znamená riziko propouštění a ztráty až desítek tisíc pracovních míst. To ale vláda Petra Fialy vůbec nereflektuje. Proto jako hnutí SPD budeme navrhovat k projednávané vládní novele energetického zákona srovnání podmínek pro veškeré odběratele elektřiny a plynu na našem území, zejména v tom smyslu, aby se vládou stanovený cenový strop na elektřinu a plyn týkal vždy všech jejich spotřebitelů, maloodběratelů i velkoodběratelů. Vládní návrh na pomoc velkým firmám s vysokými cenami energií je navíc zcela nekonkrétní a má se týkat jen malé části vybraných firem. Jeho kritéria jsou velmi pochybná, manipulovatelná a zneužitelná. Kromě toho to bude znamenat jen další přerozdělování prostředků ze státního rozpočtu a nárůst státního dluhu.  Zastropování cen elektřiny a plynu i pro velké firmy, tak jak navrhuje SPD, je mnohem čistším a méně nákladným řešením. Dle ministra průmyslu a obchodu Síkely z hnutí STAN nastavení cenových stropů pro průmyslové podniky prý neumožňuje evropská, přesně řečeno unijní, legislativa. I na tomto příkladě je dobře vidět, jak konkrétně nám členství v Evropské unii fakticky škodí a jak nicotný je význam českého předsednictví, kterým se vláda neustále chlubí. V době závažné energetické, ekonomické a sociální krize musí mít přece před unijní legislativou přednost zájem českých občanů a českých firem. To ale servilní a slabá Fialova vláda nedokáže prosadit.  Jednání Evropské unie o energetice skončilo minulý pátek dle očekávání fiaskem a nepřineslo žádné skutečné řešení zdražování. Premiér Petr Fiala z ODS a ministr průmyslu Síkela z hnutí STAN jen obelhávají lidi. Potvrzuje se dlouhodobý názor hnutí SPD, že žádné evropské řešení drasticky vysokých cen elektřiny a plynu nemůže fungovat. Jeho hledání je jenom prodlužováním současné krize, která je pro mnohé naše domácnosti a firmy likvidační. Prohlášení premiéra Petra Fialy z ODS a ministra průmyslu a obchodu Jozefa Síkely z hnutí STAN o úspěšných výsledcích tohoto jednání jsou jen a jen dalším obelháváním české veřejnosti. Toto jednání žádné výsledky nepřineslo, pouze dalo doporučení rozpracovat několik návrhů, kdy jeden je horší než druhý. Evropská komise preferuje komplikovaný mechanismus, kdy by výrobci elektřiny odváděli část svých příjmů do fondu Evropské unie, odkud by byly tyto prostředky přerozdělovány jako kompenzace ke spotřebitelům elektřiny v členských zemích.  Vláda Petra Fialy z ODS dlouhodobě odmítala přijmout naše národní řešení. Nyní se na tomto mimořádném summitu Evropské unie potvrdilo, že drtivá většina členských zemí EU přijala svá vlastní opatření již dávno.  Návrhy na řešení zdražování a pomoci našim občanům a firmám představilo hnutí SPD v deseti bodech již před několika měsíci. Vláda však tyto naše návrhy dlouhodobě ignoruje. Je to například to, aby se nejprve naplnily tou levnou, v Čechách vyráběnou elektřinou, které máme přebytek, potřeby českých občanů a firem, a až případné přebytky se prodávaly na tu unijní burzu. Je to to, abychom nasmlouvali plyn přímo s producentem, tak jako to mají i okolní země ve střední Evropě. Abychom vystoupili nebo alespoň pozastavili ten systém obchodování s emisními povolenkami. O to se pokusili Slováci, protože vláda Petra Fialy je taková srabácká a bojí se to říct v Evropské unii, a předsedkyně Evropské komise von der Leyenová tady ukázala pravou tvář. Evropská unie řekla, že to pozastavovat nebudou. Takže dál dokonce Evropská unie akceleruje ty drahé ceny elektřiny, protože jim je to úplně jedno, jestli občané mají peníze nebo ne. Prostě oni myslí jenom na svůj půlmilionový plat nebo na další své zájmy, co tam mají ti eurokomisaři. Je jim to úplně jedno! Prostě se nám vysmáli úplně! Přitom je potřeba z tohoto systému vystoupit, úplně zrušit tenhle systém, který uměle zdražuje energie, systém emisních povolenek EU.  A představili jsme také naše návrhy na snížení DPH u energií, ale i u potravin, protože o zdražování potravin vláda neřekla ani slovo zatím. SPD tady opakovaně otvírá to téma. Poláci už v únoru snížili DPH na vybrané základní potraviny na 0 %, proto Češi jezdí nakupovat do Polska, protože potraviny jsou tam levnější. Vláda Petra Fialy nedělá vůbec nic! Já jsem tady už před pár měsíci říkal tomu neviditelnému ministrovi zemědělství, jmenuje se Nekula, musel jsem se podívat na internet, jak se vlastně jmenuje, protože za tři čtvrtě roku jsem ho neviděl snad ani vystoupit ve sněmovně. Já jsem ho tady vyzýval, ať vystoupí ve sněmovně na mikrofon, ať nám řekne, jak chce řešit drahé potraviny. On řekl, že vystupovat nebude. Asi že se bojí, nebo co! Lidé vůbec neví, jak se jmenuje ani ministr zemědělství. Nekula. Je to za KDU-ČSL, abychom věděli, kdo za to má odpovědnost. A kvůli této vládě a kvůli tomuhle ministrovi Nekulovi a neschopnému premiérovi Fialovi z ODS mají Češi zbytečně drahé potraviny. A ještě se budou zdražovat. Vláda to vůbec neřeší!  Takže my jsme říkali i u potravin, ale i u energií, dneska je schůze o energiích, dnešní schůze Sněmovny. My jsme říkali zastropovat ceny, snížit DPH. U pohonných hmot jsme také říkali snížit DPH. Už jsme tady opakovaně vyvrátili tu lež, kdy tady ministr financí Stanjura a další říkali: my jsme snížili spotřební daň o korunu padesát, víc nám neumožňuje Evropská unie. Tak za prvé na jednu stranu jste přiznali, jak je Evropská unie škodlivá, že prostě nás úplně drží v kleštích, naši republiku, a za druhé jste lhali, protože spotřební daň, dobře, to nám ta škodlivá Evropská unie neumožňuje snížit více, ale DPH nám umožňuje snížit, a to jste zatajili občanům! A už to udělaly i jiné unijní země, že snížily DPH na pohonné hmoty. Takže bylo by dobré, kdybyste neobelhávali lidi a ty daně na pohonný hmoty prostě snížili! A umožňuje to i současná legislativa Evropské unie. Vy to prostě udělat nechcete. Vy chcete vytahovat peníze z kapes občanů, protože vám to na tom zvýšeném výběru DPH přináší více peněz do rozpočtu, který pak posíláte bůhví kam.  Takže vládní návrhy v oblasti energetiky pouze nedostatečně řeší důsledky zdražování, a navíc neřeší jeho příčiny. SPD představilo konkrétní návrhy, těch návrhů tady bylo mnoho a vyjmenoval jsem jenom několik z nich. A už jsme vám to naše desatero proti Fialově drahotě mnohokrát tady předkládali a konečně po tři čtvrtě roce nečinnosti alespoň jdete na to zastropování, byť mimořádně vysoko, takže to lidem ve finále nijak zásadně nepomůže, ale prostě po tři čtvrtě roce, co vaše vláda zbytečně vytahala desetitisíce a statisíce korun občanům a firmám z jejich peněženek, jejich těžce vydělané peníze, tak po tři čtvrtě roce konečně dáte na návrh SPD a opozice, aby se mluvilo o zastropování cen. Ale jak jsem říkal, to zastropování je neskutečně vysoko, takže je to jenom takové, že obelháváte lidi před komunálními a senátními volbami, které jsou příští týden v pátek a v sobotu. Já každý den jezdím na mítinky mezi občany. Včera jsem byl na Kladně, předevčírem v Liberci na náměstí a i občané si stěžují, že vlastně vy jste udělali takový chyták. Vy řeknete, zastropujeme na nějakou částku, a spoléháte na to, že si to občané za ten týden do voleb nestačí spočítat, protože reálně jim to vyúčtování přijde až v dalších měsících, a teď chcete vlastně obelhat občany, že jakoby něco budete zastropovávat, přitom vy to zastropováváte, jak jsem říkal, třeba cenu elektřiny budou Češi platit čtyřikrát dráž než Slováci.  Takže tady od toho to je, abychom si tady řekli přímo; přímo tady ve sněmovně, aby to občané slyšeli, že to vaše zastropování ve skutečnosti vůbec neřeší problém a je pro mnoho občanů nadále zcela likvidační. Takže přestaňte už obelhávat lidi a přestaňte hrát tohle divadlo na lidi. A je potřeba skutečně přijmout ta systémová a zásadní řešení, která tady navrhuje SPD.  Vláda Petra Fialy z ODS zvažuje v rámci řešení energetické krize a drahoty také zavedení speciální daně z mimořádných zisků pro energetické a petrochemické firmy a bankovní sektor, takzvaná sektorová daň, windfall tax, ale s tím, že hodlá podřízeně a alibisticky vyčkávat až na rozhodnutí a povolení z Evropské unie. Konkrétní parametry a představy ale vláda zatím nepředstavila a nejsou známy možné dopady a rizika. Jde například o riziko tzv. daňové optimalizace, kdy příslušné firmy v reakci na zavedení nové speciální daně mohou nejrůznějšími prostředky, způsoby a investicemi do značné míry uměle snižovat své zisky a daňové základy, tudíž ani výnos této daně nemusí zdaleka naplnit vládní očekávání. V bankovním sektoru v tomto případě zase hrozí zvyšování poplatků a úroků z úvěrů a omezení poskytování hypoték a půjček. Vládní návrhy v oblasti energetiky pouze nedostatečně řeší důsledky kritické situace a nikoliv její příčiny. Dle hnutí SPD, jak jsem už říkal, je dlouhodobým systémovým řešením jednoznačně ukončení obchodování s elektřinou vyrobenou v České republice přes lipskou komoditní burzu a zajištění nízkých zastropovaných cen energií pro české občany, opuštění systému spekulativního obchodování s emisními povolenkami, kontrakt na levný plyn přímo od producenta a odstoupení od šíleného projektu EU Green Deal.  A vy jste opravdu jak z Marsu, pan ministr Síkela si to neuvědomuje. Pane ministře, vy si to neuvědomujete, protože vy když jdete po ulici, tak vás většina lidí ani nepozná, takže oni vám to neřeknou. Oni vás prostě nepoznají, takže nemáte zpětnou vazbu. To je ta potíž. Já když někam jdu, tak mě zná celá republika, proto mi říkají - každodenně mám zpětnou vazbu od občanů České republiky, které potkávám na ulici, u benzínové pumpy, prostě kdekoliv, kde jdu, i na nákup, tak mě občané oslovují a říkají mi jejich problémy. Proto vy jste možná tak odtržený, pane ministře, od té reality. A teď mi říká pan ministr, že jsem komik. Pan ministr Síkela za hnutí STAN, které je prorostlé organizovaným zločinem, korupcí a styky s mafií, mi říká, že jsem komik, když tady hájím občany a chci pro ně levné ceny elektřiny. To je ministr průmyslu a obchodu za vládu Petra Fialy! Teď mi řekl, že jsem komik, když já tady bojuji za občany, aby měli co nejlevnější energie, zatímco vy jste tady, pane ministře, tři čtvrtě roku nedělal nic! Vy jste se od jara na tiskových konferencích vyhýbal novinářům. Novináři si stěžovali, že jste dokonce zakázal dotazy po vaší tiskové konferenci, jste nekompetentní, protože vůbec nevíte, která bije v energetice, stěžují si na vás všechny velké průmyslové podniky, že s nimi nekomunikujete, že jste arogantní, a hlavně pletete si i odborné pojmy, hala bala, už se vám vysmívá celá republika i v médiích! Jestli je někdo komik, tak se tady vy a v přímém přenosu! A měl byste podat demisi. A místo, abyste řešil místo problémy občanů, tak ztrácíte na ministerstvu čas, že jste tam vyvěšoval ještě ukrajinskou vlajku. Takže i mně, když jsem tady měl zahraniční návštěvu, tak říkali, to je nějaké ukrajinské ministerstvo? To je nějaká budova? Úplně si to popletli. Vy to máte celé popletené úplně, ty vaše priority!  Ale ona ta situace není tak komická, pane ministře! Vy tou vlastní nekompetentností a nečinností a celá vaše vláda, vy uvádíte miliony lidí a tisíce našich firem do likvidační situace. Lidé nemají peníze už. Každý den to slyší. Já nevím, kolik vás sleduje na sociálních sítí lidí. Mě sleduje 400 tisíc občanů České republiky, na Facebooku téměř 300 tisíc. Nejvíce ze všech politiků, kteří jsou v České republice! Můžete se i vy podívat, že do veřejných diskusí mi jenom na Facebooku píše v průměru tři až pět tisíc lidí denně. Takže se podívejte, co si myslí o vaší vládě. Jsou zoufalí, nemají peníze lidé! Oni jsou úplně zoufalí lidé! Oni už nemají ani na základní životní potřeby! A vy řeknete, že jsem komik, když tady hájím občany České republiky v přímém přenosu a bojuji za ně, aby měli s blížící se zimou důstojné životy a alespoň zajištěné základní životní potřeby? Ta vaše arogance je neuvěřitelná! A klidně na mě mluvte tady z boku dál, já budu citovat to, co vy tady říkáte, protože to běží v přímém přenosu České televize, ať to lidé slyší, co tady říkáte, co si myslíte o občanech! A jak opovrhujete touhle situací! A ta vaše arogance.   Já to rád budu tlumočit přesně, co řeknete. Ale pojďme dál. Opravdu ta situace je mimořádně závažná. Mně na každém mýtinku brečí občané, mají slzy v očích, jak jsou v tak mizerné, kvůli vaší vládě, v tak mizerné finanční a sociální situaci. Včera na Kladně za mnou přišla rodina s dvěma malými dětmi, pracující rodina. A kvůli tomu, že nemají náklady na bydlení, tak teď se přestěhovali do propůjčené garáže, kde mají v pytlích věci. Pracující lidé s dvěma malými dětmi. Teď jeden náš člen SPD na ně vyhlásil sbírku a pomáháme SPD. Sbírku, aby se lidé složili na pracující slušnou rodinu s dvěma malými dětmi. A to je komické, pane ministře Síkelo? To je přece úplně neuvěřitelné, jak se vaše vláda chová. Kam jste to dopracovali za půl roku, kam jste dohnali pracující slušné rodiny s dětmi? To nemluvím o seniorech, o zdravotně postižených spoluobčanech. Brečí mi na mítincích.  Když se podíváte na můj Facebook, my máme plno na našich mítincích, tlačí se tam spoustu lidí, chodí na nás spoustu lidí na naše mítinky. A ti lidé tam mají úplně upracované ruce, pracují na průmyslových zónách. Úplně to cítíte, když jim podávám ruku. Nemají peníze a jsou v zoufalé situaci a vy jim nepomáháte. A paní Pekarová Adamová do toho řekne, že vláda tady není pro lidi a řekne, aby si lidé vzali svetry. To je šílené. Je potřeba, aby vaše vláda co nejrychleji odešla, protože vy zničíte celou Českou republiku.  Vážené dámy a pánové, vy jako vláda jste mohli stanovit horní hranice cen již minulou zimu poté, co začaly krachovat distributoři energií a lidem se začali zvedat ceny energií a zálohy na ně do šílených výšin. Tisíce domácností, důchodci, rodiny s dětmi a také mnohé firmy se dostali kvůli vládě Petra Fialy do pekelných potíží, se kterými jste jim nijak nepomohli. Tohle na Putina nesvalíte, ani kdybyste se rozkrájeli. Teď, téměř po roce, přicházíte s polovičatým zdlouhavým řešením, a to ještě na nátlak opozice, jinak by to s vámi ani nehnulo. Neřešení je možná komplikovaný novotvar. Ale je stejně komplikovaný a nehezký jako to, co děláte, neřešíte a ještě máte drzost se vychloubat, že jste s něčím přišli. A dokonce máte ještě drzost útočit na nás, kteří tady bojujeme za to, aby občané měli skutečně reálné zastropované ceny elektrické energie a naše firmy také.  A s čím jste tedy přišli? S tím, že lidem a živnostníkům po letech covidových restrikcí, po roce šíleného růstu cen na všech frontách, zastropujete stoprocentní navýšení cen elektřiny a tři sta procentní navýšení cen plynu? A současně říkáte firmám, že na ně kašlete a že jim ceny nezastropujete? Máte hromadu výmluv, proč zastropovat ceny v reálné výši nejde. Co slovo, to lež. Lež se stala hlavní berlou vaší vlády. Za prvé lžete, když tvrdíte, že nelze, aby české elektrárny primárně dodávaly energii na český trh, čímž bychom i bez regulací snížili cenu na předloňskou úroveň. Lžete, že by nám západ přestal za trest dodávat plyn. Plyn nám přece v podstatě nedodává Německo, zkuste na pár sekund nelhat i sami sobě. Němci ho přece berou z Ruska. A Německo potřebuje naší atomovou a uhelnou elektřinu, protože sami svoje atomové a uhelné elektrárny pozavírali, ale to je snad jejich problém, ne náš.  Vážené dámy a pánové, říkám to několikrát a nechápu, co na tom vláda nechápe. Ceny energií jsou základem konkurenceschopnosti ekonomiky jakékoliv země. Vše, co vyrábíme a produkujeme od brambor po ocel, je závislé na ceně plynu, ropy a elektřiny. Pokud energie budou drahé, bude drahé všechno. Tohle by pochopily i děti v mateřské školce a pokud to odmítáte pochopit vy, veledrazí, do slova veledrazí členové vlády, nebo zadarmo drazí, pak věřím, že nejde o nějakou idiocii, ale o jasný úmysl poškodit českou ekonomiku. Poškodit celou naši zemi, poškodit a okrást všechny naše občany. Budete tu mluvit o kompenzacích. Kdyby tu vládl Sobotka z ČSSD a jeho parta, tak bych takové nesmysly z jejich úst i pochopil, ale vládne tu ODS, s podporou několika stran na nebo pod hranicí volitelnosti.  Slibovali jste lidem nízké daně a minimum státu. A dnes okrádáte občany i firmy formou opravdu katastrofických cen energií, na nichž přímo parazitujete a pak firmy utěšujete, že jim možná někdy přidělíte nějakou almužnu. Covidová krize byla krize, kterou do značné míry vyvolala hysterie. Tato energetická krize je opět podobná. Je to krize, kterou Fialova vláda svojí neschopností a nekompetentností do značné míry vyvolala. Ano, země Západu, na rozdíl od celého ostatního světa, mají problém, protože uvalily sankce na Rusko a Rusko jim to dnes vrací. Takže je to opravdu tristní situace, kdy Rusko na sankcích rekordně vydělává a střední a východní Evropa, občané, se dostávají do situace, že nemají na energie.  Česká republika je ale bez ohledu na sankce ve výjimečné pozici. Máme přebytek elektrické energie. My můžeme bez větších problémů výpadek plynu do značné míry nahradit elektřinou, protože jí máme nadbytek. Na rozdíl od okolního světa jí, díky elektrárnám ještě z dob socialismu, umíme vyrábět extrémně levně, za desetihaléře na kilowattu. Dvě plynové elektrárny můžeme odpojit, aniž by to náš trh pocítil. Takže kde je problém? Ano, v ideologii. Kdy my, respektive Česká republika, kvůli této vládě, jsme sluhové a kolonie Západu a musíme Německu dodávat naší energii. Výměnou za to můžeme nakupovat jejich přebytky a tím následně likvidovat české zemědělce a producenty.  Říkáte tomu evropská solidarita nebo unijní solidarita, kdy my chudší dotujeme a podporujeme růst bohatství v Německu a dalších zemí na Západ od nás. To je splněný sen Německa, ne náš. A tady bych rád znova řekl, že nedávejme rovnítko mezi slovo evropský a unijní. To totiž zastánci Evropské unie, je to taková další lež jejich, taková mediální lež, že říkají evropské řešení, ale ono to není evropské řešení, ono je to unijní řešení. Když tedy pominu, že mnoho zemí Evropy není členem Evropské unie, tak druhou věcí je, že v mnoha zemích Evropské unie, těch Západních, až téměř polovina voličů volí euroskeptické kandidáty. Podívejme se, budou volby v Itálii, podívejme se na výsledek prezidentských voleb ve Francii, kdy Marine Le Pen, moje kamarádka a kolegyně z naší frakce získala téměř polovinu hlasů voličů Francouzů. Takže nedávejme rovnítko mezi evropský a unijní. To není rovnítko. Naopak, vy jste protievropští. A Evropská unie je proti zájmům Evropy. Takže je to přesně naopak.  Tím zájmem, který prosazuje SPD, je co nejužší spolupráce svobodných a suverénních evropských zemí bez diktátu Bruselu, a to je rozdíl. Také je potřeba v zásadě odmítnout to, co tady celou dobu předvádí premiér Petr Fiala, a říká to tady i ministr průmyslu pan Síkela, a další představitelé vlády, Vít Rakušan, hnutí STAN. To je ta strana, kde je ten organizovaný zločin, to přímo psala policie, to si nevymyslel Okamura to úsloví, to je přímo z policejního spisu, který byl zveřejněn, všichni jsme ho viděli i v médiích. A vy říkáte, že když někdo nesouhlasí s Evropskou unií, a nesouhlasí s válkou na Ukrajině, vy říkáte, že je automaticky proruský a proputinovský. Nelžete. To přece není žádná pravda. To je ta vaše lež, i lež, těch s vámi spřažených novinářů, ne všichni jsou s vámi spřaženi, jsou i slušní novináři, ale je to ta obrovská lež. A lidí už se to dotýká, jak vy lžete.  Protože to, když někdo je vlastenec a je kritický k Evropské unii a nepodporuje válku na Ukrajině a nepodporuje ten konflikt a chce mír a nechce válku, nelžete, že je takový člověk automaticky proruský a proputinovský. Lžete o SPD, lžete o našich voličích, lžete o občanech, lžete i o těch sto tisíc demonstrantech, kteří byli na Václavském náměstí, kteří tam nebyli proto, že byli obětí dezinformace, jak lhal premiér Fiala a urazil tyto lidi a jejich rodiny. Ti lidé tam byli proto, že jsou zoufalí a nemají peníze na zaplacení energií a na základní životní potřeby.  A já vám řeknu jednu zásadní větu, za kterou si jako za SPD stojíme. Zajištění základní životních potřeb našich občanů nesmí být předmětem ideologie a aktivismu. A vy jste z toho udělali ideologii a aktivismus. A kvůli vaší neschopnosti a nekompetentnosti není pro letošní zimu pro Českou republiku jiná alternativa, než nakoupit levný plyn u producenta, tedy v Rusku. Ale to vůbec neznamená, že je někdo proruský. Udělali to Rakušané, rakouský kancléř byl i po zahájení konfliktu v Moskvě si prověřit, že budou pokračovat dodávky levného plynu pro Rakousko.  Můj přítel, kamarád, maďarský ministr zahraničí Péter Szijjártó, s kterým jsem jenom za poslední dva měsíce jednal už dvakrát osobně jak v Budapešti, tak v Praze, tak přivezl teď z Ruska pro zimu další dodávky levného plynu pro Maďarsko. Ten přímý kontrakt mají i Slováci, mají ho i Němci. Ale vy jste si vzali rukojmí, kvůli vaší ideologii jste si vzali za rukojmí občany České republiky, a radši ten stejný ruský plyn kupujete přes německého překupníka. A já myslím, že už toho lidi mají dost, už toho mají dost! Protože vy se svými statisícovými platy, já vím, pane ministře, vy jste velmi bohatý člověk, to proběhlo i médii, takže vy jste odtržen od toho reálného světa, vydělal jste si určitě poctivě v bance, jasně, chápu. Ale prostě ta empatie vám opravdu chybí. Chybí paní Pekarové Adamové, to všichni vidíme.  Takže já vám jenom chci říct, že - a nelžete - když někdo chce levné energie pro občany a hledá pragmaticky to nejlevnější možné řešení jako okolní demokratické Německo, Rakousko, Maďarsko nebo Slovensko, že je proruský a proputinovský. Skončete už s tou lží! A vyzývám i ty novináře, kteří takhle lžou o SPD a dalších, ať už toho nechají s touto lží, na lidi už to nezabírá. Protože já za SPD říkám, kdybychom my byli u vlády a my byli součástí vlády, já pojedu domluvit ten levný plyn, a už to mám také rozjednané s maďarským ministrem zahraničí Péterem Szijjártó, že nám otevře dveře. A my jsme schopni zajistit levný plyn pro firmy a pro občany České republiky. My, SPD, Tomio Okamura. Ale vy musíte položit tu vládu, podat demisi, a my vás musíme vyměnit. Ale vy se tam držíte samozřejmě jako klíšťata, a všichni občané na to budou doplácet. A teď to uvidí, i po tom vašem zastropování, jak to bude drahé. Bude to tak a vy to moc dobře víte.  Jedna z výmluv a zcestných lží Fialovy vlády je, že strop na ceny energií pro velké firmy nám nedovolují unijní směrnice. Zřejmě máte na mysli, že by to byla nedovolená podpora. Takže nízké ceny elektřiny jsou nedovolená podpora, ale když firmy dostanu do krize, tak následné kompenzace jsou podpora dovolená? To by ani Špidla nevymyslel, a opravdu nejsem sám, kdo si říká, na jak rekordní dno tahle vláda dokázala spadnout. A znovu to také ukazuje na škodlivost Evropské unie a na servilitu vlády Petra Fialy, která nehájí zájmy našich občanů a firem, ale zájmy Bruselu a Berlína.  Ale zpátky se vrátím k tomu přímému kontraktu na plyn. Ano, já jsem byl jediný v minulém volebním období, kdo tady volal, a několikrát jsem to říkal v projevu na mikrofon, to tady ještě pan ministr Síkela nebyl, kdy jsem volal po energetické bezpečnosti a potravinové bezpečnosti České republiky. Já jsem volal po diverzifikaci zdrojů. Já jsem říkal - nebuďme závislí na Rusku. Opakovaně jsem to říkal. Nebuďme závislí na jednom zdroji. Vláda Petra Fialy, tedy Fialova vládní pětikoalice - tady někteří poslanci se tomu vysmívali, když to slyšeli, byli také v opozici v minulém volebním období, jako my, a Andrej Babiš dělal, že neslyší. Já jsem upozorňoval, když přijde krize, tak závislost na jednom zdroji bude problém. Nikdo z dosavadních vlád a SPD nebylo nikdy ve vládě, takže my za to odpovědnost nemáme, tak nikdo na té energetické bezpečnosti České republiky nepracoval. A teď jsme v situaci, a to chci zdůraznit, že pro tuto zimu není jiná možnost na levný plyn, než ten přímý kontrakt, ale to neznamená, že je někdo proruský, to je pragmatismus. Je to tak a dělají to i okolní země. Například Rakousko i Maďarsko, samozřejmě Německo, Slovensko, už jsme o tom hovořili. Ale já zároveň jedním dechem dodávám, pracujme na té energetické bezpečnosti, ať na co nejbližší období, ať od co nejbližšího období už nejsme závislí na tom jednom zdroji, ať nejsme závislí na tom Rusku. To přece musí být cílem, nebuďme závislí na jednom zdroji, ale pro tuto zimu, všichni víme - ať mi někdo řekne, kde tedy nakoupit objem levného plynu pro Českou republiku, pro naše domácnosti a firmy, teď, když jste to zpackali, zanedbali svou nekompetentností, a teď máme září, začíná se ochlazovat, lidi potřebují topit a podniky potřebují vyrábět. Takže hlavně nelžete, že tady Okamura říká, že máme nakupovat levný plyn - za a) říkám v Rusku, za a) říkám pro tuto zimu, a za b) jedním dechem dlouhodobě jsem byl jediný, kdo říká - nebuďme závislí na Rusku a na jednom zdroji.  Teď jsem tady koukal, jak tady zoufale koluje citát z mé knížky Umění vládnout z roku 2011. Ano, já jsem psal, já jsem upozorňoval na to, že nemáme být závislí na Rusku, že závislost na jedné velmoci je problém, protože velmoci hájí hlavně své zájmy, ať je to Amerika, Rusko, ať je to Čína, a není dobré být závislé a pomáhat nad míru, nad potřebnou míru financovat tyto velmoci, protože budou vždycky hájit jenom svoje zájmy. Takže v té knížce, a jsem rád, že to tady zveřejnili i ti nepřátelé SPD, já jsem upozorňoval na to, že nemáme být závislí na Rusku, já jsem říkal, že máme diverzfikovat, já jsem na to upozorňoval už v roce 2011, to jsem ještě nebyl ani v politice, takže děkuji těmto lidem, kteří to zveřejňují sice s cílem jiným, ale přesně mi to dává za pravdu. A můžu se jenom zeptat - ta knížka je toho důkazem a všichni vidí černé na bílém, že jsem nikdy nebyl ani proputinovský, ani proruský, ale pro mě byla vždycky Česká republika na prvním místě. Česká republika, čeští občané a české firmy na prvním místě. Je to černé na bílém, takže by bylo dobré, aby už tady vláda přestala omlouvat tu svoji neschopnost s tím, že vždycky lže a svádí všechno na někoho. Ale my od vás chceme řešení. Krásné české přísloví - ne slova, ale činy! A ty činy vám chybí, pořád jenom slova a hlavně osobní útoky na opozici. Osobní útoky na opozici máte a hlavně osobně útočíte na statisíce občanů České republiky, protože premiér Fiala osobně zaútočil na téměř 100 tisíc demonstrantů na Václavském náměstí. Organizátory neznám, já vůbec nevím, kdo to organizoval, mluvím o těch občanech. Vy jste na ně osobně ještě zaútočili za to, že jsou zoufalí a označili jste je za nějaké ovlivněné lidi nějakými dezinformacemi. Jakou dezinformací? Vždyť ty složenky každý občan dostává a i ty firmy je dostávají každý měsíc, vidí to, co jste zpackali a co jste tady způsobili.  No, a dnes tu máme kvůli vám skutečný stav nouze, celonárodní krizi vyvolanou Fialovou vládou, německými zájmy a bruselskou byrokracií. A znovu se také ukazuje škodlivost Evropské unie, a ukazuje to také na servilitu vlády Petra Fialy, která nehájí zájmy našich občanů a firem, ale zájmy Bruselu a Berlína.  Cenové moratorium na ceny elektřiny a plynu pro všechny odběratele, tedy zastropování je naprosto legitimní krok. Jak jsem říkal, SPD už to tady navrhovalo před půl rokem. A je nejen legitimní, je to jedno ze zásadních ekonomických řešení, schopné nás ze současného stavu krize vyvést. To neříkám já, to říká každý soudný ekonom. To neříkám jen já, to říká každý soudný ekonom, každý podnikatel, každý živnostník, každý člověk v této zemi se špetkou zdravého rozumu. Řešení jsou jasná a jednoduchá, a jedno z nich je - hned cenové stropy, a to v reálné výši, kterou Fialovou vládou zbídačené domácnosti a firmy jsou schopny utáhnout, což je maximálně koruna padesát za kilowatt hodinu elektřiny a koruna za kilowatt hodinu plynu, tak jak navrhuje SPD.  Samozřejmě to zastropování plynu na této úrovni žádá přímý kontrakt, to víme všichni. Ale tomu vy se bráníte z ideologických důvodů. Nevím, proč nechcete udělat totéž, co dělají třeba Rakušané. Nechápu to. No, chápu to, protože vás znám, vám jsou totiž občané a firmy úplně ukradeni.  Současně je třeba znárodnit ČEZ, a říkám to na rovinu, stát musí mít stoprocentní podíl ve státním podniku ČEZ. Je potřeba také, aby stát vlastnil zásobníky plynu a energetickou infrastrukturu samozřejmě vedoucí přes naše území. V případě ČEZ je řešení poměrně jednoduché, stačí chtít. Stačí svolat mimořádnou valnou hromadu, která odsouhlasí odprodej minoritních akcií. Samozřejmě lze toto provést i mimořádným zákonem, a to platí i pro nucený odkup energetické infrastruktury. Stát by měl vlastnit strategickou infrastrukturu, aby měl přímý vliv na ceny. A rozumné státy i na Západě to takto mají nastaveno.  Tady samozřejmě ty dosavadní vlády - to se netýká SPD, my jsme ve vládě nebyli - nechaly rozkrást českou strategickou infrastrukturu do zahraničních rukou, ale i do rukou českých podnikatelů, českých velkopodnikatelů, jako že nic nemám proti podnikatelům, oni využili možností, které jim tehdejší vlády daly, ale problém je, že stát teď samozřejmě má obtížně vliv na ty ceny energií v případě té krize.  Je třeba samozřejmě změnit legislativu a upravit ji tak, abychom skutečně, nikoli jen na oko, podpořili energetickou soběstačnost domácností, obcí a krajů. Podpory jsou dnes nastaveny tak, že fakticky jdou do zisku projektantských a realizačních firem. Ostrovní fotovoltaický a větrný systém si přitom dnes smí postavit i naprostý laik a není to tak drahé. Elektřinu pro domácnost si pořídíte za pár desítek tisíc korun. Obce samozřejmě mohou za pár desítek milionů přidat například kogenerační spalovny na dřevní a jiný odpad nebo bioplynové stanice opět na odpad ze dřeva, seno, komunální odpad a odpad z kanalizace. V Rakousku a Německu jsou už i malá města, která jsou nejen energeticky soběstačná, ale dokonce přebytky dodávají do celostátní sítě a vylepšují si tím rozpočet. Na tohle samozřejmě upozorňuji už léta, psal jsem o tom i ve svých knihách, dokonce před skoro 20 lety. A varoval jsem před závislostí na ruských zdrojích.   e proto, že bych byl pro nebo protiruský, ale proto, že každá závislost, a je jedno na kom, je vždy nezdravá a je riziková.  A samozřejmě energetická bezpečnost a soběstačnost je vždy výhodná i ekonomicky. Dostatek levné energie by byla ta nejlepší konkurenční výhoda pro naše firmy a živnostníky. A samozřejmě je potřeba zdůraznit, že jsem nezmínil ještě inflaci, vysokou inflaci. Řekneme si jasně a na rovinu a vy to moc dobře víte, že ten hlavní faktor, který roztáčí tu inflační spirálu, jsou drahé ceny energií.  Takže vaše vláda nese odpovědnost za inflaci. Vy tím, že to neřešíte, tak tu inflaci roztáčíte ještě. Já neříkám plnou odpovědnost, ale říkám, že to mohlo být níže. Ne že jsme země, která za uplynulé měsíce měla jednu z nejvyšších inflací v Evropě, protože právě to kvůli té vaší nečinnosti, nečinnosti vaší vlády, takže vy opravdu doslova škodíte všem peněženkám českých občanů a firem pouze vaší nekompetentností a vaší nečinností a tím, že prostě, dobře, to, že jste nekompetentní a nečinní, to už ví celá republika, proto ostatně podle průzkumu vám už téměř 80 % občanů nevěří vaší vládě, to už si drtivá většina občanů všimla, ale kdybyste aspoň poslouchali rady, rady těch, kteří to řešení mají, ale vy to z ideologických a z politických důvodů odmítáme a vzali jste si za rukojmí celou republiku.  Jak víte, tak stoupá také počet nových exekucí, ale vám je to úplně jedno. My jsme tady mimochodem předložili zákon SPD na zestátnění exekutorů a na zastropování RPSN tak, jak to mají mimochodem i na Slovensku a dokonce ve většině zemí EU. Je to zákon proti lichvě, protože právě lichva je tím prvním krokem k tomu, aby lidé potom padali do těch exekučních pastí, právě proto, že kvůli tomu, že vaše vláda neřeší drahé energie a drahé potraviny, tak samozřejmě lidé se dostávají do zoufalých situaci. A vám je to úplně jedno, vy nám ty naše návrhy zákonů zamítáte a odmítáte.  My jsme tady navrhli i zvýšení slevy na poplatníka, zvýšení slevy na dítě, zvýšení příspěvku, abychom podpořili pracující občany a pracující rodiny s dětmi, navrhli jsme tady i zvýšení, všechny zákony jsou už dávno podány ze strany SPD, zvýšení příspěvku na péči pro zdravotně postižené občany, zvýšení příspěvku na mobilitu pro zdravotně postižené občany.  My tady máme kompletní množství zákonů. Chceme, říkali jsme tady, navrhli jsme, aby se důchody zvyšovaly všem stejnou částkou, nikoliv procentem, jak to říkáte vy. Jo? Podali jsme návrh na minimální důstojný důchod na úrovni minimální mzdy za splnění zákonných podmínek samozřejmě, to znamená buď odpracované roky nebo invalidita, takže nepřizpůsobiví by nedostali nic. A až od té částky zásluhově. Vám je úplně jedno, že tady jsou důchodci, kteří mají důchody 8, 10, 11 tisíc a jsou v totálně zoufalé situaci. Vy na ty lidi úplně kašlete.  No a samozřejmě jenom připomenu, že na jaře jste nám tady zamítli i náš návrh zákona z pera SPD na ukončení zneužívání dávek nepřizpůsobivými, což by přineslo do pokladny státní skoro miliardu korun.  Takže vy podporujete přímo, vy jste přímo proti lidem, protičeská vláda, proti vlastně zájmům našich občanů.  Řešení výhodná pro nás tu, jak víme, jsou a o tom byl také můj projev. Ale namísto nich tu vidíme vládu Petra Fialy, která dělá pravý opak, která dělá vše pro to, aby naši zemi komplet zruinovala. Myslím, že na vás by mohl být hrdý i ministr ekonomického zmaru Kalousek.  K uvedeným řešením je ovšem potřeba i to, aby na místa klíčových ministrů a premiéra nastoupili lidé alespoň s nějakou odbornou úrovní. Na takové lidi se ve vaší nekompetentní vládě ale bohužel nedostalo, protože při rozdělování postů vyhrály politické kšefty s ministerskými trafikami. A to je právě mimochodem důvodem toho, proč je ministrem průmyslu a obchodu pan Síkela, který je bankéř původem a průmysl a obchod nikdy neřešil. Ani energie, takže nevíte, která bije. Ale problém je, kdybyste to dělal u sebe doma, tak to nikomu nebude vadit, ale takhle je to bohužel problém pro všechny občany.  Tady jasně vidíme, proč je třeba zákon o referendu a odvolatelnosti politiků a proč se vy z Fialovy vládní pětikoalice demokracii zuby nehty bráníte. Vy už jste dokonce tak zoufalí, že hnutí SPD, které tady jediné prosazuje zákon o referendu, tak označujete za nedemokratické, přitom až na výjimky zákon o referendu je ve všech zemích Evropské unie, dokonce i na té vámi milované Ukrajině, byť výsledky referend, které se jim nehodí, na Ukrajině nerespektují.  Takže vy už jste tak daleko v těch lžích a pomluvách opozice a SPD, že stranu, která prosazuje vrchol demokracie, to znamená zákon o referendu, stranu, která má ve svých řadách politického disidenta, politického vězně Jaroslava Baštu, který byl dva a půl roku statečně a hrdinně za názory zavřen ve vězení a byl po osmašedesátém vyhozen z vysoké školy a nesklonil se a nesloužil žádnému režimu, Jaroslav Bašta, a pak ještě když ho propustili po dvou a půl letech a na těch Borech seděl, ve věznici na Borech, o deset let dříve než Václav Havel, jo, tak pak šel ještě potom podepsat Chartu 77, tak vy takovouhle stranu ještě označujete, protože už nemáte na SPD nic, my nemáme ani organizovaný zločin, ani korupci, ani nemáme nikoho obviněného, obžalovaného, nikdo v poslaneckém klubu takový není, ani mezi našimi členy dokonce, takže vy už nevíte, co na to SPD říct.  Takže toho, kdo prosazuje demokracii, označujete za nedemokraty a vy sami, kteří demokracii bráníte zuby nehty a znovu říkám, že až na dvě výjimky všechny země Evropské unie mají zákon o referentu, tak vy už sklouzáváte úplně k takové řekl bych nízké úrovni argumentace.  Vzhledem k tomuhle deficitu demokracie, kdy tady vláda Petra Fialy brání i tomu zákonu o referendu, tak vyzývám občany, aby jako referendum o této vládě pojali alespoň komunální a senátní volby, které budou za týden v pátek a v sobotu. Vážení občané, přijďte všichni k volbám a nevolte tam zástupce vládní pětikoalice, a tím nejlépe vyjádříme naši nespokojenost s tím, jak tahle vláda ničí zemi.  A tady bych ještě řekl jednu větu, nebo pár vět. Ona to totiž vládní pětikoalice, ODS, STAN, KDU-ČSL, Piráti a TOP 09 udělala fikaně pro tyto komunální volby. Vy jste se totiž poschovávali v řadě měst a obcí pod účelově vzniklá sdružení, například se to jmenuje, dám příklady, jo, neexistující sdružení, třeba Lepší Praha, Lepší Most, Pro Brno, Za Brno, Za lepší Ostravu. Vy jste si udělali, protože komunální volby to umožňují, ten zákon, vy jste si udělali účelová sdružení, aby se to nejmenovalo podle stran vaší vládní pětikoalice, protože víte, že vám klesá podpora, a pod tato uměle vytvořená sdružení se poschovávali vaši členové, členové ODS, TOP 09, STAN, KDU-ČSL a Pirátů, takže bych chtěl tímto vyzvat občany a upozornit občany. Pečlivě, prosím, sledujte ty kandidátky a zjistěte si, kdo na nich kandiduje, protože tyhlety strany vládní pětikoalice, které takhle škodí České republice a nic pro vás nedělají, tak se teď schválně, protože se bojí, tak se poschovávaly pod tyhlety účelové strany, které pojmenovaly jinak, takže musíte na tom, je potřeba na tom volebním lístku se opravdu pečlivě dívat, jo, kdo na těch kandidátkách je, protože jsou tam často poschováváni právě členové TOP 09, STAN, Pirátů, KDU-ČSL a ODS, protože se bojí jít do těch voleb čelem.  Kandidátky SPD, tam je vždycky jméno SPD, my se schovávat nemusíme, my do toho jdeme čelem, uspějeme nebo neuspějeme. Ale vy se schováváte. Takže to je potřeba tohleto tady říct na rovinu, aby občané věděli, jak k tomu ta vládní koalice přistoupila. Jo? U vás je to obrovské množství kandidátech po městech a obcích, kde jste poschovávaní po takovými nějakými jinými názvy, že to vypadá, jako když je to někdo místní, kdo chce dobro. Ale nejdete pod názvem své strany.  Děkuju za pozornost."
37007eb8e0cb056ed5e2fdfdc0643491,"Nové nehorázné vládní trafiky, výsledky voleb, řešení drahých energií, strmý nárůst nelegální migrace do ČR, deficit státního rozpočtu na šílených 375 miliard korun ročně - můj dnešní rozhovor pro Parlamentní listy:   1) Tento týden jste ve Sněmovně kritizoval vládní změnu služebního zákona s tím, že zavadí neomezené politické trafiky pro představitele vládních stran. Můžete to blíže vysvětlit?  Ano, je to šílená arogance moci. Ve vládní pětikoalici Petra Fialy mají jejich spolustraníci takový hlad po korytech, že si v pátek ve Sněmovně prohlasovali zavedení neomezeného počtu politických náměstků na ministerstvech a zrušení odborných náměstků. Dosud mohl mít ministr maximálně dva politické náměstky. Politizace státní správy a politické trafiky za 100-150 tisíc měsíčně z peněz občanů v přímém přenosu... V situaci, kdy miliony občanů nemají kvůli Fialově vládě peníze na energie a na základní životní potřeby. Fialova vláda kašle na pomoc lidem a hrabou si jen pro sebe. Hnutí SPD s tím zásadně nesouhlasí a hlasovali jsme proti! Musíme přinutit škodlivou Fialovu vládu k demisi! Ve středu SPD organizovalo protivládní demonstraci v Ostravě, kde jsem také vystoupil, a zaplnili jsme hlavní náměstí. Budeme v demonstracích v ulicích a v tlaku na vládu ve Sněmovně pokračovat.    2) Vládní koalice se prohlásila za vítěze komunálních voleb a tvrdí, že lidé odmítli vaší koncepci voleb jako referenda o jejím setrvání. Myslíte si i vy, že tato akce skončila neúspěchem?   To je nesmysl. Vždyť všem stranám pětikoalice prudce poklesl počet zastupitelů, i o desítky procent. Počet zastupitelů mírně v součtu poklesl i hnutí ANO. Naopak hnutí SPD zaznamenalo jako jediná parlamentní strana nárust a navíc velmi strmý, získali celkem 492 zastupitelských mandátů, což je více než trojnásobný nárůst oproti minulým komunálním volbám. Dokonce i mainstreamová média, která nám nefandí, označila SPD za hlavního vítěze voleb. Je to jasné poselství, že nekompetentní a asociální vláda Petra Fialy ztratila důvěru občanů a měla by co nejdříve podat demisi. Efekt referenda zapůsobil z logiky věci částečně, protože zvláště v menších obcích lidé volí více podle osobností a méně stranicky a někde kandidují jen místní uskupení.    Hnutí SPD je nyní přítomno v zastupitelstvech všech krajských měst, v drtivé většině okresních měst, kde jsme postavili kandidátní listiny, a jsme i v městských částích Prahy, Brna či Ostravy. V řadě těchto měst a obcí v současné době probíhají politická jednání o případných koalicích a dalších možnostech spolupráce. Je evidentní, že SPD je hnutím s úspěchem napříč celou Českou republikou. Znovu chci na tomto místě poděkovat našim voličům. Mimochodem, je zarážející, že hnutí ANO uzavírá koalice s TOP09 Markéty Pekarové Adamové. Například v Teplicích. K tomu není co dodat… Znovu se potvrzuje, že je SPD jedinou skutečnou opozicí proti vládní pětikoalici Petra Fialy.   A podařilo se nám splnit i druhý cíl a tím bylo, aby se poprvé v historii SPD nějaký náš kandidát dostal do 2.kola senátní volby. Je to další pozitivní výzva pro příští volby.   3) Jak jste řekl, SPD zaznamenala výrazný nárůst v obecních zastupitelstvech. Hodláte se v nich zaměřovat spíše na lokální agendu a místní problémy, nebo i na celostátní témata, která jste avizovali v kampani?   Řešíme obojí. Jsme ve spojení s našimi zastupiteli a na parlamentní úrovni se budeme snažit prosazovat zákony, které zlepší život občanům ve městech a obcích a zlepší fungování samospráv. Máme zvolené zástupce na obecní, krajské, celostátní i unijní úrovni, takže máme zdroj informací ze všech úrovní a na všech úrovních politiky můžeme hájit zájmy České republiky a jejích občanů, které jsou pro nás na prvním místě.   4) Potěšil vás váš výsledek v Praze?   Potěšil, jelikož SPD poprvé uspělo ve volbách na pražský magistrát i v městských částech. Uspěli jsme všude, kde jsme kandidovali otevřeně pod značkou SPD. Nepotěšilo mě, že pětikoalice si v Praze udržela většinu. To je ale dáno sociálním složením obyvatelstva v Praze. Obávám se ale, že energetická, ekonomická a sociální krize způsobená do značné míry nečinností a nekompetentností Fialovy vlády, zasáhne brzy citelně i střední třídu a dokonce i vyšší střední třídu. Už i nadprůměrně vydělávající lidé dnes mnohdy nedosáhnou na hypotéku a na své bydlení. A řada podnikatelů vidí, že šílené ceny energií mohou jejich firmy přivést ke krachu. Myslím, že řada lidí ještě otevře oči.    5) Proč myslíte?   Vládní opatření vedou jenom k dalšímu zdražování a inflací přichází o úspory všechny skupiny obyvatel. Kompenzace prodejcům na zastropování cen energií půjdou ze státního rozpočtu a další množství peněz v ekonomice, aniž by je následoval adekvátní růst ekonomiky, vede k nárůstu inflace. Stejně tak energožebračenky. Přijde ekonomická krize, krachy a propouštění. Kdyby vláda zastavila zdražování na jeho začátku, tedy u producenta energií, jak navrhujeme my, inflace by byla mnohem, mnohem menší a snesitelná. Ty obrovské státní schodky a obrovský nárůst zadlužení naší země způsobený vládou Petra Fialy a před tím vládou Andreje Babiše se zobrazí i ve zdražování. Řešení zdražování je jednoduché: zastropovat ceny elektřiny přímo u výrobců a zajistit levný plyn přímo od producenta. To ale Fialova vláda nechce udělat, protože poslouchají příkazy z Bruselu, Berlína a z Washingtonu, místo aby pracovali pro dobro České republiky a českých občanů a firem.   6) Ministr Síkela krátce po uzavření volebních místností uvedl, že vládou bombasticky slibované zastropování cen energií se nejspíš nebude vztahovat na celou spotřebu, byť později zase zmatečně vysvětloval, že to prý myslel jinak. Ministr Stanjura čekal až po volbách s návrhem rozpočtu a i u dalších „špatných zpráv“ se hovořilo o tom, že vláda je tajila do voleb. Co k takovému přístupu vlády říci?   Takový přístup je podvodem na voliče. Je to jak z pohádky: „odvolávám, co jsem odvolal, a slibuji, co jsem slíbil“. Tak jako tak ale vládě chybí reálné činy, které by pomohli občanům. Jednak to ukazuje na hanebnost vládních představitelů a jednak na jejich nekompetenci.    Sama sumárum, naši občané a podnikatelé budou i nadále po vládním nedostatečném zastropování platit za energie jedny z nejvyšších cen v EU a bude to pro mnoho lidí nadále likvidační. Dle nedávného materiálu evropského statistického úřadu Eurostat platí čeští spotřebitelé za elektřinu v přepočtu na paritu kupní síly dokonce vůbec nejvyšší cenu v celé Evropě. To hnutí SPD jednoznačně odmítá! Přitom jsme jedním z největších vývozců levné elektřiny v Evropě! Fialova vláda by měla už jen z tohoto důvodu skončit!   Jenom připomenu, že čtvrt milionu lidí nemá na základní životní potřeby. Přes milion Čechů je podle analýzy projektu Neviditelní součástí nízkopříjmových domácností. Už dříve žili často od výplaty k výplatě a vzhledem k rostoucí inflaci se nyní jejich situace významně zhoršila. Více než desetina nízkopříjmových Čechů nezvládne zaplatit své běžné výdaje, dalších 9 procent to dokáže jen za použití úspor. Čtvrt milionu lidí tak nemá na základní životní potřeby.  Pokud jde o rozpočet a zadlužování, tak sice pětikoalice oprávněně kritizovala Babiše, ale nyní se chová ještě mnohem hůř. Fialova vláda chce během čtyřletého volebního období zadlužit naší republiku o více než bilion korun! To by znamenalo ekonomický krach naší republiky a hrozí, že nebudou peníze na důchody, na zdravotnictví a na základní sociální potřeby lidí.    7) EU přišla s řešením že, bez ohledu na to, za jakou cenu budou prodejci prodávat elektřinu na trhu, cokoli nad cenu 180 eur za megawatthodinu napříště propadne státu. Ten pak tyto peníze, tedy vše nad v přepočtu 4400 korun za MWh, použije na kompenzace pro domácnosti a malé a střední podniky…  Jednak je tato částka stále příliš vysoká, jednak to opět roztočí inflaci. Lidé v návrhu EU nejprve zaplatí drahou elektřinu prodejcům. Stát pak to, co je nad strop, prodejcům sebere, a pak to dá zpět občanům… To je přece jak v Kocourkově. Ale část peněz cestou taky přece spotřebuje administrativa. Opět opakuji, nejlepší je národní řešení a konkrétně takové, že by ČEZ prodával levnou elektřinu přímo českým občanům a českým firmám. My jsme navrhovali zastropovat silovou elektřinu v ceně 1500 korun za megawatthodinu.    8) Pořádali jste ve středu, o státním svátku, demonstraci proti Fialově vládě v Ostravě. Ve stejném čase se koná demonstrace se stejným účelem v Praze. Není to zbytečné „tříštění sil“?   My síly netříštíme. Heslo Česká republika na 1. místě je heslem SPD a používáme ho veřejně již několik let. Na pražské demonstraci vystoupil poslanec SPD Jarda Foldyna i náš spojenec z Alternativy pro Německo (AfD) Petr Bystroň, který pozitivně zmínil hnutí SPD. Akce v Ostravě byla pro ty, kdo nechtěli jet do Prahy ať už z důvodu vzdálenosti, financí, času a podobně. Ty akce nebyly proti sobě, doplňovaly se.    9) Co říkáte obrovskému nárůstu nelegálních migrantů na našem území?   Jde o největší nárust nelegální migrace do České republiky. Jde především o muslimské migranty ze Sýrie. Jde o jasné selhání EU a ministra vnitra Rakušana (STAN). EU, která by měla chránit vnější hranice EU, je nechrání. SPD dlouhodobě odmítá masovou nelegální imigraci a požadujeme důslednou kontrolu našich státních hranic. Obyvatelé města Holešova na Moravě, kde nedávno vzniklo imigrační centrum, mají dle serveru Novinky.cz v této souvislosti obavy o svou bezpečnost. A nejen oni, bojí se i občané v příhraničních oblastech na Moravě. Již několik měsíců na to ve Sněmovně upozorňuji, ale premiér Petr Fiala se na řešení vykašlal. Hnutí SPD bojuje za bezpečnost našich občanů.  A na hlavním nádraží v Praze se také zase usazují imigranti. Je tak zcela jasně vidět, že jednak schengenský systém volného pohybu EU nefunguje a dále to svědčí o naprostém selhání ministra vnitra Rakušana, který tuto situaci řeší naprosto nedostatečně. V současnosti chybí po celé České republice celkem asi 6 tisíc policistů a ministr vnitra Rakušan tuto situaci řeší pouhým slučováním policejních služeben namísto toho, aby systémově řešil nárůst počtu policistů zvyšováním jejich platů a stabilizací policejního sboru.     Policejní prezident Vondrášek řekl v rádiu Frekvence 1, že policisté, které teď ministr vnitra Rakušan přesunul na česko-slovenskou hranici, budou chybět ve všech 14 krajích, protože se jedná celkem o 1 000 policistů. Hrozí tak nárust kriminality a pokles objasněnosti trestných činů. Takže nekompetentní ministr vnitra Rakušan, který už je ministrem tři čtvrtě roku, v podstatě teď způsobuje obavy, že policisté v krajích nebudou mít dostatečné kapacity na řešení kriminality. Bude klesat objasněnost trestných činů a občané z toho mají obavy. Zlý jazyk by řekl, že ministr vnitra Rakušan neřeší nízké počty policistů, protože to vyhovuje kriminálním živlům, které se napojily na hnutí STAN.   10) Na pokračující schůzi Poslanecké sněmovny se v tomto týdnu ve druhém čtení projednávala novela zákona o státním rozpočtu, ve které vláda Petra Fialy (ODS) požaduje zvýšení rozpočtového deficitu o dalších 50 miliard korun…   Fialova vláda chce zvýšit letošní deficit státního rozpočtu na šílených 375 miliard korun! To je pro hnutí SPD naprosto nepřijatelné! Vládní koalice plánuje během svého čtyřletého funkčního období zadlužit Českou republiku o více než jeden bilion korun, přestože před volbami slibovala vyrovnané hospodaření státu, snižování státního dluhu a odpovědné spravování veřejných financí. Byla to jednoznačná lež a podvod na voliče. Navíc, takový dluh nemůže naše republika ufinancovat.   Hnutí SPD rovněž podá k vládní novele státního rozpočtu své vlastní pozměňovací návrhy, které by přesměrovaly veřejné peníze z nepotřebných a zbytných výdajů k podpoře našich občanů a firem a na pomoc sociálně ohroženým skupinám obyvatel.  11) Co říkáte výsledku voleb v Itálii?   Mám z toho radost. Věřím, že můj přítel a spojenec SPD Matteo Salvini a jeho vlastenecká Liga bude ve vládě. Stejně jako my prosazují obhajobu svých národních zájmů, jasnou a důslednou protiimigrační politiku, výraznou podporu rodin a porodnosti či snížení daňové zátěže pracujících lidí.   Výsledek těchto italských voleb může být i důležitým mezníkem na cestě k rozpadu EU, minimálně v její současné podobě. Obavy o výsledek voleb vyjádřila v poslední den italské volební kampaně šéfka EU Ursula von der Leyenová, která se snažila ovlivnit hlasování Italů svými výroky, ve kterých mj. uvedla, že pokud by se vládní politika Říma vyvíjela podobně jako v Maďarsku anebo v Polsku, tak Brusel má prostředky, jak zasáhnout. Takové vydírání za strany Bruselu hnutí SPD jednoznačně odmítá! Proti diktátu Bruselu se musíme jasně postavit. A nejsme v Evropě sami!"
386e8539b7eec8999b218871ae5a635b,"🇨🇿 Od 1. ledna 2022 Česká republika hospodaří z rozhodnutí Zbyněk Stanjura v rozpočtovém provizoriu. Co to vlastně pro běžného občana znamená? Pusťte si můj komentář z konce prosince👇  #rozpoctoveprovizorium #statnirozpocet"
3a03dfc0a74bc17636e06437c2530673,"Vláda Petra Fialy extrémně zadlužuje zemi, i když slibovala opak. Podvedla voliče. Vláda minulý týden schválila nezodpovědný návrh ministra financí Zbyňka Stanjury (ODS) na zvýšení letošního schodku státního rozpočtu oproti jeho schválené podobě o 50 miliard – tedy z už tak hrozivých a nepřijatelných 280 na 330 miliard korun. Do tohoto navýšení schodku přitom ministr financí zahrnul i výdaje na údajný boj vlády s vysokými cenami energií. A to přesto, že vláda za tři čtvrtě roku ještě žádné konkrétní a účinné kroky proti předraženým cenám energií a na pomoc domácnostem a firmám nepodnikla a není dosud známa ani přesná finanční výše pomoci občanům formou tzv. úsporného tarifu. To hodlá vláda upřesnit až později formou příslušné vyhlášky.   Do schodku je promítnut i předražený vládní nákup plynu do Správy státních hmotných rezerv v objemu 8,5 miliardy korun, který byl ministrem průmyslu a obchodu Síkelou (za hnutí STAN) realizován za mnohem vyšší cenu, než byla tehdejší tržní cena na komoditní burze.   K navýšení schodku navíc není vůbec žádný ekonomický důvod, protože v důsledku astronomického růstu cen elektřiny, plynu a pohonných hmot rostou, oproti plánu, i příjmy státu z DPH a spotřebních daní.   Vláda rovněž schválila zvýšení objemu prostředků v systému zdravotního pojištění za státní pojištěnce o 5,2 miliardy korun, když týden předtím z tohoto systému novelou jiného zákona odebrala 14 miliard korun. To je diletantismus, který nemá obdoby! Dalších 120 milionů korun dává vláda na peněžní dary mezinárodním organizacím na stabilizaci situace na Ukrajině. Českým občanům ale vláda nedává nic.  Návrh obsahuje též navýšení dotace na obnovitelné zdroje energie o 6,6 miliardy korun. To už je v současné situaci vyložená drzost!   Hnutí SPD toto navýšení rozpočtového schodku v žádném případě nepodpoří! Fialova vláda bezdůvodným zvyšováním státního dluhu navíc podvedla občany, kterým slibovala před volbami šetření zbytných státních výdajů a rozpočtovou odpovědnost!"
3c11f45d125202798f426430bcb483b9,"Ministři obrany Černochová, financí Stanjura (oba ODS), zdravotnictví Válek (TOP09) a další utajují své majetkové poměry, přestože mají povinnost odevzdat soupis jejich majetku 30 dní po svém jmenování. Lhůta už před měsíci uplynula. Upozornil na to web Seznam. To je ta změna?"
3ed667e5e5503f7655be06c607cd565d,"Vláda nově vzala peníze dětem, studentům a důchodcům, napjatá situace kolem uprchlíků, nouzový stav – můj dnešní rozhovor pro Parlamentní listy:   1) Od 1.dubna vzala vláda Petra Fialy peníze dětem, studentům a seniorům, když jim snížila slevy na jízdné v dopravě. Co na to říkáte?  Bohužel je to tak. Fialova vláda vůbec nemyslí na naše potřebné občany. Jen bere všem slušným lidem. Vláda vzala peníze nejen dětem, studentům a seniorům, ale i zdravotně postiženým lidem, policistům, hasičům, vojákům a dalším profesím. Vláda neřeší ani zdražování a čím dál více lidí se ocitá v zoufalé situaci. Jediní, kdo během vládnutí Petra Fialy (ODS) dostali přidáno, jsou sami vládní politici - vytvořili si nová místa tří ministrů s obrovskými sekretariáty, další místa ve Sněmovně a navýšili si platy. To je nehorázné. Tím, že Fialova vláda od dubna snížila slevy na jízdenky ve vlacích a autobusech ze 75% na 50%, tak našim občanům vzala z pěněženek 2 miliardy korun. A tento týden zároveň vláda rozhodla, že dá 5,2 miliardy korun na integraci ukrajinských uprchlíků. To je konstatování faktů.   Ozývají se lékaři, že je náš zdravotní systém v souvislosti s uprchlíky před kolapsem, už nyní především v oblasti dětského lékařství a léčení vzácných nemocí. Napjatá situace je i ve školství. Vláda Petra Fialy ale k situaci mlčí a vůbec to neřeší. Nepředstavili žádný plán, protože žádný ani po několika týdnech nemají. Kašlou na naše občany. To nedopadne dobře… Lidé jsou oprávněně na vládu čím dál více naštvaní a žádají demisi vlády. Plnou odpovědnost nese koaliční vláda ODS, STAN, TOP09, KDU-ČSL a Pirátů.   Pomáhat uprchlíkům z Ukrajiny je podle nás správné, ale pouze přiměřeně, na nezbytně nutnou dobu a po ukončení konfliktu na Ukrajině by se měli vrátit zpět budovat svoji rodnou zemi. V tomto se postoj SPD zásadně liší od postoje Fialovy vlády a hnutí ANO. Vláda stále nepřichází se zásadními opatřeními ve způsobech přijímání uprchlíků a naše republika tuto situaci nebude schopna ekonomicky a sociálně zvládnout. Naši občané mají oprávněné obavy o udržitelnost našeho zdravotního a sociálního systému, situaci na pracovním trhu, ve školství a trápí je zdražování. Fialova vláda odmítá řešit problémy českých občanů a to je špatně.   Fialova vláda ale počítá s tím, že tady většina uprchlíků zůstane. Na to ale není a nebude Česká republika připravena ani finančně, ani sociálně, ani zdravotně, ani z hlediska kapacity vzdělávacího systému či bydlení. Státní rozpočet je kvůli dosavadním vládám včetně té současné zadlužený až po uši a například dětských lékařů či zubařů byl nedostatek ještě před konfliktem na Ukrajině.    2) Evergreenem podlední doby, který trápí občany, je zdražování…   Vláda stále nic zásadního pro české občany nedělá. Zvýšení životního a existenčního minima ani nepokryje inflaci. Kromě energií a pohonných hmot teď nastupuje brutální zdražování potravin. Celosvětově hrozí nedostatek pšenice. Česká republika by proto měla podle Svazu pekařů a cukrářů zásadně omezit vývoz pšenice, jejíž cena se meziročně zdvojnásobila. Běžný chléb by tak mohl stát letos i 60 až 100 korun. Podle prezidentky Potravinářské komory ČR Dany Večeřové letos zdraží potraviny až o 30 procent. Vepřové maso a uzeniny by mohly od dubna zdražit o desítky procent.    Opakovaně vyzýváme současnou vládu Petra Fialy (ODS), aby konala. Čeští občané i nadále platí kvůli nečinnosti vlády předražené ceny energií, pohonných hmot a potravin. Zatímco Polsko zrušilo od 1. února na půl roku DPH u základních potravin, jako je chléb, maso, nebo mléčné výrobky, Česko má daňovou zátěž výrazně vyšší, tedy 15 procent. V Německu je DPH na potraviny pouze sedmiprocentní. Také připomínám, že vláda Německa se totiž rozhodla snížit na tři měsíce zdanění pohonných hmot, litr benzinu by tak měl v Německu zlevnit v přepočtu asi o osm korun, litr nafty o tři.    Vysoké daně u nás mají své důsledky. Potraviny stojí v ČR a Německu skoro stejně, oblečení je v ČR dražší a v Polsku je to všechno levnější. V potravinovém řetězci, který působí v České republice, Německu i Polsku, nakupoval štáb TV Nova housky, rajčata, banány, kuřecí prsa, máslo, džus a plnotučné mléko. V Polsku nákup stál 244 korun, v Česku téměř o stokorunu více.    Koaliční vláda tak nechává české občany v čím dál větších existenčních problémech, přičemž i nadále se všechno pro naše občany zdražuje a naši občané dále chudnou. To je pro SPD nepřijatelné a tato vláda by měla podat demisi. SPD už několik let tvrdí, že máme obnovit potravinovou a energetickou soběstačnost ČR. Jde o potraviny, které lze vyprodukovat na území naší repubiky. Politici demobloku se nám vysmívali. Nyní se ukazuje, že jsme měli pravdu.    3) V současné době evidujeme na našem území již více než 320 tisíc uprchlíků z Ukrajiny a další stále přicházejí…   Žádáme vládu Petra Fialy, aby konečně oznámila, kde je strop pro přijímání uprchlíků z Ukrajiny. Vládní představitelé říkají, že se mají přijímat uprchlíci ze 45 milionové Ukrajiny neomezeně a že jich u nás většina zůstane natrvalo. Přitom si zároveň premiér Petr Fiala (ODS) protiřečí, když tvrdí, že Česká republika je již na samé hraně svých kapacit, který je podle něj ve výši dvou procent domácí populace pro republiku zvladatelný. Tato hranice je již však dávno překonána. Hnutí SPD bije hlasitě na poplach, protože neschopnost vlády připravit jakýkoli plán způsobí v blízké době obrovské a nevratné sociální a ekonomické problémy pro naše občany. Hrozí chaos a velké pnutí ve společnosti. Občané začínají mít této vlády oprávněně dost.   4) Proč se SPD rozhodla nepodpořit prodloužení nouzového stavu kvůli uprchlické krizi. Jaké důvody vás k tomu vedly?   Vládní koalice Petra Fialy v úterý ve Sněmovně prodloužila hlasy jejich poslanců nouzový stav o 58 dnů, hnutí ANO navrhovalo prodloužit nouzový stav o 30 dnů. Jediné SPD je a bylo proti nouzovému stavu, jelikož veškerá opatření ohledně uprchlíků lze řešit prostřednictvím stávající krizové legislativy bez vyhlášení nouzového stavu (např. vyhlášením stavu nebezpečí). Nouzový stav umožňuje vládě mj. nařizovat hoteliérům a osobám poskytujícím ubytovací služby, aby nuceně poskytovali i nadále svoje ubytovací kapacity ve prospěch uprchlíků a mohly být také vládou prováděny nákupy bez výběrových řízení.  Prodloužení o více než 30 dnů najednou je nejen podle našeho názoru, ale i podle většiny ústavních právníků nelegální. Vyhlášení nouzového stavu je zcela mimořádný krizový stav, který v případě vyhlášení anebo jeho prodloužení dává vládě a hejtmanům zcela mimořádné pravomoci. Hnutí SPD odmítá nejen nouzový stav, ale zároveň dávat této vládě a hejtmanům bianko šek na další dva měsíce.    5) Předsedkyně sněmovny Markéta Pekarová Adamová vysvětlila delší časový úsek tak, že nemáme čas se zdržovat bezpředmětnými politickými debatami každý měsíc…   Připomenul bych jí citát jejího koaličního kolegy Petra Gazdíka ze STAN: „Parlament není, jak říkali Hitler nebo Lenin, žvanírna, která hlasuje jak na běžícím pásu.“ Když byli v opozici, hovořili politici demobloku o parlamentní demokracii a právu opozice na obstrukce. Nyní všechno tlačí silou přes de facto zmocňovací zákon. V tomto případě vidíme, že ti, kteří ostatní označují za extremisty či fašisty, se sami chovají jako fašisté.   6) Ze strany vlády zaznívají vážně míněná rozlišení, že toto není „špatný“ nouzový stav prosazovaný za pandemie Babišovou vládou, ale „dobrý“, prosazovaný z humanitárních důvodů. Vidíte vy nějaké rozdíly, které by toto rozlišení ospravedlňovaly?   Ne. Nouzový stav existuje pouze jeden. Znamená nárůst moci vlády bez schválení a kontroly parlamentu. V podstatě se v současné situaci jedná o neomezenou diktaturu menšiny vůči většině, jelikož vládní pětikoalici ve volbách nevolila většina voličů, protože milion hlasů propadlo pro strany, které měly pod 5%. Arogance, opojení mocí a diktátorské manýry ministrů Stanjury (ODS), Rakušana (STAN) či předsedkyně TOP09 Pekarové Adamové jsou do očí bijící.    7) Ministr vnitra Rakušan (STAN) tvrdí, že tento nouzový stav nikoho z našich občanů neomezuje. Souhlasil byste s tímto tvrzením?   Je to opravdu arogance, drzost, neschopnost a ostuda, když takhle ministr Rakušan lže lidem, místo, aby velmi napjatou situaci řešil. Rakušan moc dobře ví, jak začíná být v souvislosti s uprchlíky zahlcený náš zdravotní systém, stěžují si na to nejen naši občané, kteří jdou k lékaři, ale už i sami dětští lékaři, že nezvládají. Rakušan moc dobře ví, jaké problémy jsou ve školství, kde rodiče českých dětí, kteří chtějí přihlásit svoje děti do mateřských škol či na gymnázia, tak slyší od vedení škol, že musí nejprve počkat na kvóty pro Ukrajince a až podle toho budou vědět, jestli zbude místo na naše české děti. A například jihomoravský hejtman Grolich (KDU-ČSL) si pochvaloval, že díky nouzovému stavu by vládní politici mohli ubytovacím zařízením nařídit ubytování ukrajinských uprchlíků. To všechno nejsou omezení našich občanů?     8) Jaký má vývoj kauza Stanislava Polčáka?   Hnutí SPD podalo do Sněmovny svolání mimořádné schůze s názvem „Vysvětlení politického podnikání europoslance a místopředsedy hnutí STAN Stanislava Polčáka“. Ta by se měla konat v průběhu příštího týdne. Stanislav Polčák požadoval provizi z veřejných peněz téměř 8 milionů korun za prosazení zákona v Parlamentu a účtoval si za jednání s poslanci jiných stran z veřejných prostředků 47 tisíc korun za hodinu. Ke svolání mimořádné schůze je potřeba 40 podpisů poslanců a jelikož má SPD 20 poslanců, tak jsme požádali hnutí ANO a to připojilo chybějících 20 podpisů připojili poslanci hnutí ANO.  A tento týden se vyloupl další vládní politický podvodník z politicko-podnikatelského projektu STAN. Veřejně se provalilo, že ministr školství a místopředseda vládního STAN Petr Gazdík má poloviční podíl ve firmě, která se zabývá správou majetku, stavbami a řízením investic, přestože mu to zakazuje zákon. Zákon o střetu zájmů ukládá ministrům povinnost ukončit podnikatelské aktivity do 30 dnů od nabytí funkce. Ministrem je Gazdík od loňského 17. prosince. Gazdík se vymlouvá, že prý “zapomněl”.   Předseda STAN, vicepremiér a ministr vnitra Rakušan, místopředsedové STAN Farský, Polčák, Michalík - doslova všichni z vedení STAN mají během krátkého účinkování ve vládě finanční a jiné skandály. Kolik toho ještě bude mít tato druhá nejsilnější vládní strana? A co předseda poslaneckého klubu STAN Josef Cogan? Ten podle mého názoru všechny tyto kauzy kryje. A proč premiér Petr Fiala z ODS pořád zbaběle mlčí? A kde jsou Reportéři ČT, 168hodin a Respekt - najednou nemají čas? Kdyby nebyl premiér Fiala srab a chtěl opravdu pozitivní změnu, tak ihned odvolá STAN z vlády. Premiér ale ostudně strká hlavu do písku…"
3f6ff981d83ab86b20e0e4c0c35b3836,"Zároveň jsem podpořil dobrý nápad pana Stanjury. Týden před tím, než budeme v červnu na vládě projednávat materiál o jádru, pozvu všechny předsedy sněmovních stran, aby se měli možnost seznámit se všemi smlouvami. Uděláme jim prezentaci. Všechno bude transparentní."
40b9d67da0cb2e221f5ded4f7244834d,"Ať jde ministr Stanjura říct těm rodinám, že raketový růst energií nebyla mimořádná událost. To je rozdíl mezi naším vnímáním situace. Podle nás a dalších vlád zemí EU byl rychlý růst cen energií mimořádnou událostí. Pro současnou vládu to nic zásadního není."
443b1732f6ffec8a4f159f2eedb3c59a,"Tak to je síla👎🏻 Vláda Petra Fialy před chvílí opět ve Sněmovně odmítla návrh SPD, aby vláda řešila zdražování a pomohla lidem. Vláda už půl roku odmítá všechny opoziční návrhy, přitom sama žádné nepředkládá…👎🏻 Podívejte se, co jsem k tomu řekl:   Vážené dámy a pánové, já bych jako první bod dnešní schůze Poslanecké sněmovny rád navrhl bod s názvem Vláda Petra Fialy neřeší zdražování a poškozuje naše občany. Nyní bych ho zdůvodnil. Diletantství vlády Petra Fialy vede i k tomu, že platíme nejvyšší ceny za elektřinu a plyn v celé Evropě. Vláda kašle na české občany. Vláda Petra Fialy, ODS, má za sebou šest měsíců u moci. Výsledky jejího působení jsou ale velmi neuspokojivé.  Vláda selhala v boji s rostoucí inflací, která je jednou z nejvyšších v Evropě a v červnu vystoupila na rekordních 16 %. Diletantská vládní politika v kombinaci s nečinností a posluhováním zahraničním zájmům vede i k tomu, že platíme nejvyšší ceny za elektřinu a plyn v celé Evropě.  Vláda nezvládla příchod uprchlíků u Ukrajiny. Ukazuje se, že ani vláda a ani hejtmani doposud nemají ani po několika měsících přehled o jejich počtu, o počtu těch migrantů, a jejich pohybu na našem území. Mnozí z těch migrantů si z českého státu udělali kvůli vládě Petra Fialy, kvůli tomu chybně nastavenému sytému, bankomat na sociální dávky. Ovšem bankomat z peněz našich občanů.  Já si myslím, že je skutečně důležité, abychom tento bod tady zařadili a otevřeli, protože vláda prostě strká hlavu do písku, nekoná a občané České republiky se ocitají v obrovských finančních problémech. Vláda Petra Fialy rovněž usazuje bez vědomí místních samospráv a občanů do různých lokalit skupiny nepřizpůsobivých romských migrantů s maďarskými pasy, kteří přitom nemají nárok na ochranu a pomoc českého státu.  Vláda nepředložila do Sněmovny ani jediný návrh zákona, který by pomohl českým občanům a firmám ze současné inflační spirály a všeobecné drahoty. Namísto práce pro české občany vláda věnuje většinu energie na pomoc Ukrajincům.  Současně se snaží za každou cenu prosadit korespondenční volby, které by bylo snadno možné zfalšovat. Výsledky průzkumu agentury STEM potvrzují přesvědčení veřejnosti o neschopnosti vlády. 73 % občanů je přesvědčeno, že se drahotu a růst cen nedaří vládě zvládat. Takže já si myslím, že už to tady navrhujeme opakovaně, protože vláda žádné návrhy na pomoc občanům se zdražováním nenabízí. Takže tady se opakovaně jako opozice snažíme projednat naše opoziční návrhy na řešení zdražování.  Vláda ale všechny opoziční návrhy už téměř půl roku zamítá a zároveň sama žádné pozitivní návrhy pro občany nenavrhuje a to je opravdu zoufalá situace pro všechny občany České republiky. Proto my tady opakovaně navrhujeme body na program schůze, abychom řešili zdražování a abychom pomohli českým občanům. Když to nedělá vláda, tak se o to snaží opozice, ale vládní pětikoalice ODS, TOP 09, STAN, KDU-ČSL a Pirátů nám tady veškeré naše návrhy blokuje.  Občany i firmy kvůli nečinnosti Fialovy vlády drtí drahota. Ale vládní koalice Petra Fialy místo aby řešila drahotu, tak tady předvádí další neuvěřitelné návrhy ve Sněmovně. Ve vládní koalici mají jejich spolustraníci už takový hlad po korytech, že ve Sněmovně vládní poslanci na sílu, přes odpor opozice, protlačili přes první čtení změnu služebního zákona. Takže ministři místo dosavadních několika odborných náměstků z řad úředníků si nově budou moci vzít k sobě neomezený - a to chci zdůraznit - neomezený počet politických náměstků a odborní náměstci budou zcela zrušeni. Dosud mohl mít ministr pouze dva politické náměstky.  Takže teď, když občané nemají peníze a také státní rozpočet je v deficitu, si vládní ministři na každém ministerstvu nově klidně zaměstnají třeba deset zcela nepotřebných politických náměstků, nebo spíše deset politických trafikantů, z řad straníků vládních stran za 100 až 150 tisíc korun měsíčně. Vládní straníci již prý netrpělivě čekají na tato místa. Takže to mohou být dohromady i stovky zbytečných vládních politických kamarádů navíc zaměstnaných na ministerstvech. A vše zaplatí občané ze svých daní. Na to lze skutečně říct už pouze jednu věc - demisi. Z vlády Petra Fialy je už mnohým českým občanům šoufl.  Další záležitost. Ministr práce a sociálních věcí Marian Jurečka - je to zároveň předseda KDU-ČSL - místo aby pracoval pro občany, tak teď přišel s nápadem, že chce přejmenovat ministerstvo, což bude stát velké veřejné peníze. Má v plánu přidat slovo rodina. Co na to říct? Rodina je pro SPD na prvním místě. Ale podle mého názoru by měl ministr Jurečka místo přemýšlení nad změnami v názvech začít konečně pracovat nad tím, jak rychle a účinně pomáhat rodinám a všem slušným lidem ve finančních problémech v souvislosti se zdražováním. To ale on ani vláda Petra Fialy z ODS vůbec nedělají.  Dalším problémem je, že vláda, jak víme, tady protlačila přes první čtení zákon, že bere zdravotním pojišťovnám 14 miliard korun a tím zhorší dostupnost zdravotní péče pro naše občany.   Teď přichází s nějakou valorizací, ale i po té valorizaci ovšem až v příštím roce, ovšem i po té valorizaci dostanou pojišťovny méně, méně peněz než by měly dostat předtím, než jim vláda odebrala 14 miliard korun. Takže jasné zhoršování dostupnosti zdravotní péče pro naše občany.  A s tím vším prostě SPD nesouhlasí. Proto mimochodem hnutí SPD už začalo sbírat také petici, je ke stažení na stránkách www. spd.cz a je to petice občanů proti zdražování. Podpisem této petice mohou občané přímo vyzvat vládu Petra Fialy z ODS, aby konečně začala řešit astronomické zdražování základních životních potřeb a aby pomohla lidem, jejichž situace je den ode dne horší. Čím dál více občanů se propadá do existenční chudoby a do dluhových a exekučních pastí.  Dle posledních údajů o míře inflace jsou ceny zemního plynu meziročně vyšší o 49,2 %, pohonných hmot o 44,3 %, ceny tuhých paliv o 30,1 %, ceny elektřiny jsou vyšší o 30,8 % a ceny tepla o 17,8 %. Na stále vyšší počet rodin a domácností dopadá všeobecná drahota. Snižují se jim úspory anebo o ně již přišli. Více než polovina pracujících Čechů má dle průzkumu společnosti Fair Credit problém vyjít s výplatou. Každý desátý občan si musí před výplatou půjčit a 43 % pracujících lidí žije od výplaty k výplatě. Přitom před začátkem nouzového stavu to bylo 28 %, ale to už bylo také za vlády Petra Fialy.  V důsledku raketově rostoucích cen energií a pohonných hmot zanikají živnosti a firmy. Zodpovědnost za tento hrozivý stav nese jednoznačně vláda Petra Fialy ve složení ODS, TOP 09, KDU-ČSL, Stan a Piráti. Neschopná vláda, která nemá důvěru občanů a nedokáže řešit závažné problémy naší země, musí odstoupit.  Samozřejmě mě také velmi nemile překvapilo, ale potvrdilo se to, co zástupci vládní koalice tady už několik měsíců říkají, že Fialova vládní koalice spolu s hnutím ANO společně podporují, aby všichni z více než 300 000 letošních ukrajinských migrantů, kteří by u nás chtěli natrvalo zůstat, aby jim to bylo umožněno. Nehledě na to, zda je či není na jejich území válka. V neděli to řekl v Otázkách Václava Moravce v České televizi, za vládu to řekl ministr školství Petr Vondrák, pardon Petr Gazdík za Stan a za hnutí ANO to řekl místopředseda hnutí ANO Ivo Vondrák. Já jsem se na ty Otázky zrovna v tu danou chvíli díval, přepínal jsem televizi, a musel jsem u toho zůstat, protože jsem nevěřil svým očím. To znamená i hnutí ANO ústy místopředsedy hnutí ANO Ivo Vondráka, řekl v tom pořadu, že kdo chce natrvalo zůstat z těch 300 000 migrantů, tak aby jim to bylo umožněno zůstat v České republice. Nehledě na to, jestli je tam válka nebo ne. Prostě kdo chce zůstat z těch, co přišli, ať tady zůstanou. A jak to tedy bude s dostupností zdravotní péče pro české občany? Jak to bude s kvalitou výuky v českých školách? Takže tady by bylo na místě, protože já jsem tedy netušil, že i hnutí ANO má tyto názory, tak aby se samozřejmě distancovalo kdyžtak od místopředsedy hnutí Ivo Vondráka, protože ale žádný distanc jsme neslyšeli. Takže ano, je to tak, hnutí SPD je jedinou stranou, která říká, jedinou stranou ve Sněmovně, která jasně říká, že máme pouze skutečným válečným uprchlíkům, máme přiměřeně pomoci, pouze na nezbytně nutnou dobu. A poté, co v tom daném místě ta válka skončí anebo tam není, ovšem válka není na většině území Ukrajiny ani na většině území Ukrajiny nebyla, tak by se měli vrátit na Ukrajinu. Ale tak na jednu stranu je to dobře, že jediné SPD má tento názor. Ale my jsme to samozřejmě věděli, ale musím říct, že mě, že tedy to, co řekl místopředseda hnutí ANO Ivo Vondrák u Václava Moravce, tak to samozřejmě považuji z pohledu politického, politického pohledu SPD, že s tím nemůžeme souhlasit. Nemůžeme s tím souhlasit. Protože to plně koresponduje tím pádem s názory vládní koalice, kdy k vládní strategii ohledně migrantů uvedl již dříve v televizi Prima vládní poslanec TOP 09 Ondřej Kolář, cituji:  Budeme muset smazat rozdíl mezi příchozími a našimi občany. Zanedlouho se z uprchlíků stanou také čeští občané.  Takže s tímto my rozhodně nesouhlasíme v SPD. No a jsme tím pádem jedinou stranou v Parlamentu, která toto říká jasně. A nám to nevadí, že jsme tady jedinou stranou. My prostě za tímto svým názorem stojíme. My si nemusíme hledat nové voliče z řad ukrajinských migrantů, kterým tady chce vládní koalice rozdávat potom občanství.  Takže to jsou všechno věci, které je potřeba projednat. Protože je vidět, že se tady, že tyto názory, je tady čím dál víc pro nás nepřijatelných názorů a troufám si tvrdit, že i pro řadu občanů České republiky.  Co se týče toho mého bodu, že vláda poškozuje naše občany, tak je těch důvodů samozřejmě víc, proč to navrhuji. Protože vláda Petra Fialy podvedla voliče i v jiných věcech. Navzdory slibu rozpočtové odpovědnosti zvyšuje schodek státního rozpočtu. Vláda Petra Fialy z ODS porušila svůj další předvolební slib. Přestože se voličům zavázala ke snižování schodku státního rozpočtu, Ministerstvo financí v návrhu státního rozpočtu na rok 2023 počítá se schodkem 295 miliard korun, tedy o 15 miliard vyšším než v letošním roce, ačkoliv roste výběr DPH.  K tomu bych chtěl jenom uvést, že už jsme tady poměrně dlouho neviděli mluvit, ale i z mediálního prostoru se pomalu vytratil místopředseda ODS a ministr financí Zbyněk Stanjura. Jo, ten tady neustále v minulosti poučoval lidi o rozpočtové odpovědnosti, obelhával voliče a teď, když tedy navrhují ještě větší zadlužení než v podstatě zadlužila Českou republiku vláda Andreje Babiše a teď nehovořím o těch důvodech, teď hovořím o těch číslech, tak najednou se nějak v posledních týdnech vytrácí z médií. Protože je mu jasné, že to neumí vyřešit. Protože naslibovali, naslibovali jste v té vládní koalici nereálné nesmysly, nereálný program a teď vás to dohání už po půl roce.  A nejenom že na příští rok počítá vláda Petra Fialy se schodkem 295 miliard korun, tedy o 15 miliard vyšším, ačkoliv roste výběr DPH. Současně si vláda stanovila, potažmo Ministerstvo financí, které vede ministr Zbyněk Stanjura, místopředseda ODS, tak jste si stanovili v rámci tak zvaného střednědobého výhledu schodek státního rozpočtu v roce 2024 na 297 miliard korun. A v roce 2025 jste stanovili schodek na 298 miliard korun. To znamená a už o tom byly i články ekonomů a analytiků, vy vlastně v součtu zadlužujete český rozpočet ještě více než vláda Andreje Babiše. No tak my jsme byli v opozici, takže my za to tu odpovědnost nemáme i v minulém volebním období. Ale takže to je normálně neuvěřitelný podvod na voliče. A je potřeba o tomhletom mluvit.  Vláda tady, vláda tedy okamžitě po svém nástupu rezignovala na jakoukoliv snahu o rozpočtovou zodpovědnost. Hnutí SPD naopak disponuje souborem opatření, které je třeba v rámci rozpočtové politiky učinit. Takže jak je naším zvykem, na jednu stranu kritika ANO, na druhou stranu ale máme i konkrétní řešení, která vždycky uvedeme.  Na straně výdajů požadujeme mimo jiné okamžité zastavení vyplácení dotací soukromým podnikatelským subjektům typu solárních baronů, tak to je cca 40 miliard korun. Ukončení financování politicky neziskových organizací. Chceme změnu koncepce v oblasti tak zvaných strategických nákupů na Ministerstvu obrany. To znamená, říkáme ano modernizaci, to určitě říkáme. Říkáme ano, ano posilování české armády, ovšem hovoříme o té změně strategie, kterou jsme ovšem mnohokrát představili ústy našeho odborníka, plukovníka v záloze a poslance Radovana Vícha. A chceme také samozřejmě ukončení zneužívání dávek, sociálních dávek pro nepřizpůsobivé. To je ten návrh zákona, který nám tady vládní koalice už letos zamítla.   Na straně příjmů by se pak mělo jednat o zavedení sektorové daně pro nadnárodní internetové společnosti, které generují obrovské zisky bez jakéhokoliv zdanění. Tak to je ovšem zákon, který už byl v některých západních zemích zaveden, protože tady samozřejmě oni inkasují obrovské zisky z reklamy, to je v pořádku, ale nedaní se vůbec v České republice. A také jde o zdanění dividend vyváděných ze České republiky zahraničními korporacemi. To vyvádění se rok od roku pohybuje cca kolem 200 miliard až 500 miliard korun ročně z České republiky na základě výjimky EU. Celkový přínos těchto opatření se pohybuje v řádu stovek miliard korun a znamenal by poměrně rychlý návrat k vyrovnaným či dokonce přebytkovým státním rozpočtům. No, ale vláda Petra Fialy, protože naslibovala ve Washingtonu, naslibovala v Bruselu, tak samozřejmě už jí nezbývají peníze pro české občany. A teď na to všichni čeští občané doplácí tím nehorázným zdražováním, které doslova nehorázně vláda Petra Fialy odmítá řešit.  Takže to je ten první bod, který bych rád navrhl, protože si myslím, že ta témata se opět velmi nakupila, a jenom zopakuji, že my bychom chtěli, aby to byl první bod dnešní schůze, protože zdražování a situace kolem těch migrantů z Ukrajiny, tato dvě témata skutečně jsou jedním z hlavních témat teď, nebo možná dvě hlavní témata, s kterými jsou nespokojeni občané, minimálně voliči SPD a ANO. Tedy minimálně voliči SPD jsou s tím nespokojeni. Nechci hovořit za voliče ANO, ale to jsem teď nemyslel, a je potřeba to prostě probrat. Takže jestli vláda - jenom bych chtěl upozornit, že je to v podstatě poslední celotýdenní schůze Sněmovny před letními prázdninami nebo před létem. My v SPD prázdniny nemáme, my samozřejmě pracujeme kontinuálně a permanentně, ale tuším, že vláda si vládní prázdniny chce vyhlásit. Takže my v opozici se budeme muset bohužel pouze přizpůsobit tomu, když vláda si vyhlásí prázdniny v létě, místo aby se pracovalo. Tak ono už stačilo, že dřív vláda zasedala v pondělí... (ministryně Černochová něco poznamenává mimo mikrofon z vládní lavice). Tady paní ministryně Černochová na mě hovoří a snaží se to zdůvodnit. To nezdůvodníte, vážená paní ministryně, prostřednictvím...Jo, ale, no, já vás slyším a podle jednacího řádu se hovoří na mikrofon, takže už to samo o sobě. Poprosil bych vás, abyste mě nerušila když tak. A protože už to, že vláda původně pracovala v pondělí, vy jste to přehodili na středu odpoledne, protože se vám v pondělí pracovat nechce, tak to už nám také zúžilo čas tady ve Sněmovně pro naši práci. Takže toto je ten bod a já bych chtěl, abychom tady jako první bod dnešního programu, protože zdražování je ten problém, který je potřeba řešit, a vy ho prostě neřešíte. Tak. A my chceme pomoct lidem v SPD. My máme řadu návrhů a už jsme je představili. Vy nemáte návrhy žádné, plošné zásadní návrhy jste tady nepředložili za půl roku."
4851dad7d9a0059d1801992f9439dbeb,"Euro je tikající časovaná bomba, která brzy vyletí do povětří a zničí celý projekt EU, uvedl tvůrce měny a ekonom Otmar Issing ve svém pro mnohé překvapivém varování. Měna euro je dle jeho názoru v současnosti tak problematická, že nepřežije další globální finanční krizi bez ohledu na to, jak velká bude politická vůle měnu zachránit.  Co k tomu dodat? Hnutí SPD je jedinou stranou v Parlamentu, která odmítá přijmout euro. Ještěže nemáme euro, jinak bychom „vyletěli do povětří“ i my. Například předseda poslaneckého klubu ODS Zbyněk Stanjura řekl, že ODS prosazuje přijetí eura, až to bude pro ČR výhodné. Výhodnost však neupřesnil. Také Andrej Babiš mluví ve stejném duchu a plánuje v budoucnu přijetí eura.  Nezbývá než s ekonomem Otmarem Issingem souhlasit. Euro je politický, nikoli ekonomický projekt. Eurozóna není optimální měnovou zónou a jedna stejná měna jako euro nemůže vyhovovat Němcům, Italům, Řekům, Slovákům či Portugalcům. Mít svou vlastní měnu a měnovou politiku je důležitý nástroj pro to, aby ekonomika a stát mohly reagovat na různé impulsy a hospodářství se jim mohlo přizpůsobit.   V eurozóně je navíc běžné, že se nedodržují Maastrichtská kritéria a nastává tak totální chaos. Nedodržovaly je dokonce ani Francie a Německo. Z měnové unie se stala dluhová unie, kdy jedny státy musí ručit za jiné a občané těchto států musí ručit i za krachující banky. Díky tomu, že nemáme euro, nemusíme vydávat stamiliardy na záchranné mechanismy a občané se nemusí bát o své úspory.   Rozpad eurozóny lze předpokládat. Musíme se na to připravit. Je zde šance, že Česká republika a střední Evropa bude oázou bezpečí s stability v požáru islamizace a ekonomické krize, který zachvátí západní Evropu.   Předseda poslaneckého klubu ODS Zbyněk Stajnura řekl, že by Česká republika měla přijmout euro, až to bude pro ni výhodné. My v SPD říkáme, že euro pro nás z výše uvedených důvodů nebude výhodné nikdy. Euro zásadně odmítáme stejně jako současnou Evropskou unii a jsme jediná relevantní politická síla, která nabízí občanům referendum o vystoupení z EU."
4867f3211865b598493e3f6a9e3700ef,"Vláda potvrdila, že ČR je protektorátem Bruselu👎 Vláda chce zvýšit limit pro povinnost platit DPH u podnikatelů z 1 na 2 mil. To SPD podporuje, protože jinak se zbytečně lidem prodražují např. služby. Ale celou věc musí nejprve schválit EU, informoval ministr financí Stanjura…"
51ff20f34228c9eea70d8a3ed410fa31,"Pivovary začaly vylévat pivo. Prý by se jim zkazilo. A rozdat ho nemohou, protože by prý musely zaplatit DPH. Já k tomu dodám, že média zapomněly napsat, že by musely zaplatit i daň z piva, ale každopádně vylévat pivo je skutečně velký hřích a ukazuje to přesně filozofii velkých korporací, které pivo lejí do kanálu. Za komunismu nás učitelé strašili tím, jak kapitalisté spalují obilí z velké úrody v peci jen proto, aby nebyl chléb levnější. Zatímco Prazdroj pivo chce vylévat, tak pivovar v Poličce snížil cenu na 8 korun za půllitr jedenáctky.   Pochopitelně jde o obchodní filozofii, ale je krize a cena přebytečného zboží prostě klesá. Pokud si Prazdroj myslí, že cenu Prazdroje uchová tím, že ho vyleje do kanálu, tak se mýlí. Pivo v kanále má cenu nula korun. O ostudě pro manažery ani nemluvě, protože tak se s Božím darem prostě nezachází.   Pivo jde totiž vždycky užitečně spotřebovat, pokud ho neprodám a popravdě za dobrou cenu prodat není problém nikdy, tak pivo lze mimo jiné ještě prokvasit a vypálit z něj pivovici. Ostatně první pálenice u nás ve středověku vznikali právě na pálení zkaženého piva.   A samozřejmě pivo lze vždy velmi dobře zkrmit, prasátka po něm rostou jedna radost a opět pivovarské zbytky se tradičně dávaly pivovarským prasatům, jak známe z pohádky Dařbuján a Pandrhola.   Ani další boží dar neuniká zmaru, například chleba a další pečivo, které zbyde v supermarketech, některé supermarkety věnují zvířatům v Zoo a jiné ho vozí do spaloven a naopak nedovolí třeba sedlákům, aby si ho kupovali pro hospodářská zvířata.   Voskovec a Werich už za první republiky zpívali písničku:  Je to divný svět, divné věci, když je pro lidi třeba, pálit laciné žito v peci, aby zdražil chleba.”  Vím, že pivovary jako třeba Prazdroj se hlásí k odkazu velikánů, jako byli Voskovec a Werich nebo třeba Jaroslav Hašek. Co by současným manažerům asi Jaroslav Hašek řekl, kdyby je viděl vylévat pivo, které tak miloval. To si umím přesně domyslet, ale bylo by to tak sprosté, že to nemohu říkat nahlas.   A pojďme k další zprávě. Včera sněmovna schválila prodloužení nouzového stavu do 17.května. Bohužel o pouhé dva hlasy se nepodařilo schválit návrh SPD na sněmovní usnesení, aby Nejvyšší kontrolní úřad (NKÚ) prošetřil nákupy zdravotního materiálu koupeného v době nouzového stavu, jelikož ve veřejnosti kolují zprávy o podezření z předražených zakázek a korupce. KÚ). Přitom sám premiér Babiš ještě ráno říkal, že by to měl NKÚ prošetřit... Tak to je velmi zvláštní, slova a činy se podivně liší. Za nákupy je odpovědné ministertvo vnitra (ČSSD) a ministerstvo zdravotnictví (ANO). Pro náš návrh nehlasoval ani Václav Klaus ml. (Trikolóra), předseda poslaneckého klubu ODS Zbyněk Stanjura a Miroslav Kalousek (TOP09). Ptám se proč?  Vrátím se k nouzovému stavu. Opatření proti šíření nákazy by měla být prováděna podle zákona na ochranu veřejného zdraví. To je zákon přesně určený pro naši situaci a je nutné ho použít. Včera ve Sněmovně jsem ve svém projevu navrhoval vládě, aby přišla s potřebnou úpravou legislativy tak, aby bylo možné ukončit nouzový stav a řešit pokračování ochrany zdraví lidí podle tohoto zákona. A dnes ráno jsem se dozvěděl, že ministr Vojtěch má tyto úpravy připravit a doufám, že je v řádu dní dostaneme do Sněmovny. Jsem rád, že vláda vyslyšela návrh SPD. Je dobře, že po našich výzvách vláda konečně pochopila jak věc správně řešit a jak efektivně pokračovat v opatřeních proti šíření nákazy, aniž by bylo nutné neustále prodlužovat nouzový stav. Takže jelikož SPD k tomuto kroku vládu vyzvalo v souvislosti s výše uvedeným, tak budeme konstruktivní, ale samozřejmě si nejprve návrh vlády prostudujeme a posoudíme, až ho vláda předloží, zdali se skutečně jedná o racionální návrh, který zefektivní statní správu, aniž by bezhlavě zvyšoval úřadům pravomoci k omezování našich svobod, a zároveň chránil zdraví a životy našich občanů.   Pokud se někdo zeptá, proč jsme návrh nepodali sami, hned odpovím. V době platnosti nouzového stavu totiž může návrhy zákonů do sněmovny vnášet pouze vláda. Zároveň je tím jasný i důvod, proč nechceme dále bezdůvodně prodlužovat nouzový stav. Pro pokračování v opatřeních proti viru je zbytečný. Mohou a musí pokračovat dál podle zákona o ochraně veřejného zdraví. Životy a zdraví občanů je pro SPD na prvním místě. A nouzový stav zbytečně blokuje naši snahu prosadit změny zákonů ve Sněmovně. Nemůžeme o nich jednat.   Včera se v médiích objevili znepokojivé informace prezentované v rozhovoru s členem krizového štábu. Potvrdil naši obavu, že vláda nyní jedná nahodile a nejsou přijímána opatření podle pevných dat a analýz. Zároveň byla uvedena informace, že dílčí výsledky plošného testování ukazují téměř nulové hodnoty zasažení populace. Pokud by se to potvrdilo, tak potvrzují správnost  našich požadavků, které hnutí SPD opakuje: Za prvé,  na důslednou kontrolu hranic a zabránění vstupu cizinců z rizikových oblastí. Za druhé: Na speciální režim ochrany seniorů a dalších ohrožených skupin občanů. A za třetí, na co nejrychlejší uvolnění omezení pro práci našich občanů. Naše země musí žít i pracovat.   A teď k další zprávě. Stojí za povšimnutí masívní antiruská kampaň v některých našich médiích. Je velká chyba, že se do ní zapojil nepřímo i premiér Babiš. Je to načasováno záměrně, aby se překryla připomínka Ruska jako vítěze nad Německou třetí říší a osvoboditele Československa v květnových dnech, kdy si budeme připomínat 75. výročí těchto událostí. Pohádky o ruských atentátnících ohrožujících pražské komunální politiky jsou součástí cílených pokusů o revizi výsledků druhé světové války ve prospěch Německa. Důvodem jsou snahy zastánců Evropské unie o naše odnárodnění a potlačení vlastenectví ve prospěch globalistů. Těmto snahám se hnutí SPD rozhodně postaví. Nejsme ani proruští, ani proameriční, ani probruselští, ani pročínští – my v SPD jsme pročeští. Česká republika musí být na 1. místě!    A na závěr zmíním situaci kolem skupiny 600 zahraničních pracovníků, která přijela v době nouzového stavu do Mostu a Litvínova na pozvání firmy Unipetrol, které udělilo ministerstvo vnitra pod vedením Jana Hamáčka z ČSSD výjimku. Jak mnozí víte, již tři týdny se této situaci aktivně věnuji a podařilo se nám situaci posunout k lepšímu, jelikož původně nebyla zajištěna dostatečná karanténní opatření ani odpovídající zdravotní kontroly. Přestože to ministr Hamáček slíbil. Ale nedodržel. A občané Mostu a Litvínova měli velké obavy. Aktuální situace stále není plně uspokojivá, byť se opatření po našem tlaku zlepšila, takže pracujeme spolu se zastupitelkou města Most Olgou Šrůtovou dále na zlepšení. Tímto bych jí chtěl velmi poděkovat za skvělou spolupráci.   A právě dnes jsem v této souvislosti obdržel odpověď od premiéra Babiše na moji interpelaci. Z ní vyplývá, že se na cizince vztahují výjimky ohledně omezení pohybu, takže cizincům bylo a je povoleno pohybovat se po městě v době, kdy nebyli otestovaní. Cizinci se tedy mohli a mohou pohybovat po městě, aby uspokojili své základní životní potřeby, zajeli si natankovat na benzínovou stanici, jelikož někteří z nich jezdí do zaměstnání svými automobily, přičemž nejsou pod dohledem.  Dalším opatřením, které se mělo na cizince podle vyjádření premiéra vztahovat, byl zákaz shromažďování se ve více než dvou osobách. Ten však žádném případě nebyl dodržován. Stačilo se jít podívat před hotel Cascade v Mostě.   Dále se v dopise od premiéra uvádí, že místech, kde budou cizinci bydlet, je dojednán zvýšený dohled městské policie a Policie České republiky. Tato opatření platí pro hotel Cascade a větší ubytovací zařízení. Nicméně realita je taková, že někteří cizinci bydlí v bytových jednotkách, kde nad nimi žádný dohled není.   Budu se nadále společně s mosteckou zastupitelkou Olgou Šrůtovou této záležitosti věnovat, aby obyvatelé Mostu, Litvínova a okolí nemuseli mít obavy. Škoda že je SPD v opozici, kdybychom byli ve vládě, záležitost by již byla vyřešena."
56543c88b3c9f3c37f40b3c82e24de0e,"Schillerová v ČT: Stát celkově vydal na podporu ekonomiky kvůli epidemii 1,2 bilionu Kč, z toho na přímé podpoře 216 miliard Kč. Šéf poslanců ODS Stanjura částky zpochybňuje."
582430735e99e4e58040cf87b9e768f2,"Dnes ve Sněmovně začalo projednávání státního rozpočtu na letošní rok, který vláda Petra Fialy předložila s dvouměsíčním zpožděním, jelikož nejsou připraveni… vládní pětikoalice bere peníze slušným lidem a omezují zdravotní péči👎 S tím SPD nesouhlasí. Podívejte se, co jsem k tomu řekl. Souhlasíte se mnou?   Vážené dámy a pánové, máme tady před sebou vládní návrh státního rozpočtu na letošní rok, který připravila vláda Petra Fialy. Hned na úvod řeknu, že tento rozpočet není vůbec nový a už vůbec ne dobrý pro občany. Je to jen přeindexovaný původní rozpočet Babišovy vlády, pouze tu ministři udělali nějaké šachy. K tomu se samozřejmě ještě podrobněji dostanu.  Česká republika se kvůli současné vládě nachází stále v tzv. rozpočtovém provizoriu, což znamená, že většina resortů nemůže provádět platby na případné investice a nákupy, protože mohou čerpat pouze jednu dvanáctinu z loňského rozpočtu každý měsíc. Hnutí SPD nechce, aby země i nadále hospodařila v rozpočtovém provizoriu. K vládou navrženému státnímu rozpočtu máme řadu závažných výhrad, a proto podáme celou řadu pozměňovacích návrhů.  Zastáváme také názor, že státní rozpočty by měly být, pokud možno, vyrovnané anebo přebytkové. Nechápu, proč se ve Sněmovně neprojednával návrh státního rozpočtu zpracovaný předchozí vládou standardně již v závěru loňského roku, když rozdíl ve výdajích oproti minulému rozpočtu činí pouhých 1,79 %, tedy 34,5 mld. korun. Současná vládní pětikoalice tvrdila před volbami, v podstatě celý loňský rok, že jsou připraveni vládnout jak personálně, tak programově. Ukázalo se, že realita je úplně opačná a neměli připraveného nic. Proto jsme už dva měsíce v rozpočtovém provizoriu a kvůli této vládě jsou omezeny i případné investice či nákupy.  Odmítáme vládní návrh, podle něhož většinu z těch 34 mld., které chce vláda ušetřit, tak chce ušetřit na policistech, hasičích, vojácích, nepedagogických pracovnících ve školství a dalších potřebných profesích, dále faktickým snížením plateb za zdravotní pojištění státních pojištěnců, snížením slev na jízdném pro studenty a seniory a seškrtáním investic. Současná vláda si přitom zároveň vytvořila tři nové ministerské posty a zřídila pro ně dalších 74 pracovních míst na Úřadu vlády, aby  zaměstnala  svoje  zasloužilé členy . Ale přitom třeba vnitro, Ministerstvo vnitra, bude muset opět odsunout nákup nových hasičských vozů, na které hasiči i veřejnost čekají roky.  Hnutí SPD rozhodně nechce ubírat peníze našim slušným a pracujícím občanům, kteří jsou pro nás na prvním místě, a proto navrhneme řadu přesunů v jednotlivých kapitolách státního rozpočtu, které by je v této nelehké době podpořily. Škrtat je nutné na platbách nepřizpůsobivým, solárním baronům, politickým neziskovkám či na předražených zakázkách.  Pojďme to ale vzít postupně. Již státní rozpočet připravený minulou Babišovou vládou byl z našeho pohledu špatný. Pochopitelně z našeho pohledu v tom, že za prvé sledoval priority Bruselu a nikoli České republiky. A pokud jde o jednotlivé resorty a témata, až na výjimky fakticky tabulkově tam přidal, tam ubral, podle priorit vlády, aniž bychom se dočkali nějaké vážné analýzy. Z našeho pohledu, který ale už kupodivu začínají potvrzovat mnozí renomovaní ekonomové, že je nutná revize výdajů a jejich snížení, dosažené především zásadní reformou celé veřejné správy, je nutná změna tvorby státních rozpočtů, a to tak, že se vystaví takzvaně od nuly - zero budgeting - a nikoli, že budeme do nekonečna indexovat výdaje z loňských let. Předpokladem tohoto kroku musí být mimo jiné racionalizace státních agend a z nich odvíjející se nová systemizace pracovních míst. To znamená skutečně zásadní debyrokratizace stávajícího systému. Tady mluvím i ve prospěch samotných úředníků, kteří jsou utápěni stále se měnícími a komplikovanými předpisy, nařízeními a vyhláškami. V praxi stačí málo - oslovit profesní svazy a zaměstnavatele a spolu s nimi začít pracovat na legislativních a dalších změnách pravidel.  Proč o tom mluvím v souvislosti s rozpočtem? Za prvé, jak jsem uvedl na začátku, tento takzvaně nový rozpočet není vůbec nový. A vláda Petra Fialy ho vytvořila stylem: je libo prezentovat něco pesimistického jako dobrou zprávu? Stačí vymyslet pár vhodných metodik. Do některé něco započítáte, do jiné nikoli. Uděláte v tom guláš a pak použijete tu metodiku, která se nejvíc hodí. Takhle ekonom Vladimír Pikora podle mě naprosto trefně komentoval změny v českých státních rozpočtech. V případě guláše, který nám ze staré omáčky namíchala vládní pětikoalice, je nejkřiklavějším případem ukázky, jak deklarativně snižují schodek státního rozpočtu.  Pětikoalice tu po léta vykřikovala, jak je vše špatně, a tvrdili, jak mají vše promyšleno a mají recept na snížení zadlužování a také že jsou připraveni převzít moc. Vzhledem k tomu, že mezi sebou mají bývalé ministry včetně pana Kalouska, exministra financí, člověk by tipoval, že přece jen s nějakou alternativou přijdou. Překvapení se nekonalo. Zcela nepřekvapivě. Vláda škrtá na potřebných lidech a naopak zvyšuje výdaje na nepotřebné politické trafiky. Mimo to tu máme jen pár formálních přesunů.  Ukázková vládní práce v negativním slova smyslu je ovšem úspora ve zdravotnictví. Tady se vláda rozhodla připravit o miliardy zdravotní pojišťovny. Ty přitom ve svých rozpočtech na zdravotní péči s navýšením počítaly. Největší pojišťovna státní VZP, která má téměř dvě třetiny všech pojištěnců a hlavně ty státní, počítala pro letošek se schodkem příjmů 5,9 miliard. Kvůli pětikoalici Petra Fialy bude její schodek možná o nějakých 9 miliard vyšší, tedy 15 miliard. Ano, pojišťovny mají rezervy - díky tomu, že dobře hospodařily navzdory šílenému státu, který je sdíral v posledních letech nesmyslnými výdaji. Pro covidovou lobby si pojišťovny zachovaly nějaké rezervy na horší časy. Vláda ovšem přišla s tím, že státní dluh, nebo lépe řečeno svůj politický marketing, bude řešit na úkor zdravotnictví, na úkor zdravotních pojišťoven. Aby nám to bylo jasné, stát je jediný, který ve zdravotnictví nezohlední inflaci, navzdory vyšším výdajům na vše myslitelné, od tepla přes světlo až po jídlo, techniku a mzdy v nemocnicích.  Soukromí plátci pojistného samozřejmě od nového roku budou platit více. Výše minimální zálohy OSVČ se každý rok mění, protože je navázaná na průměrnou mzdu v národním hospodářství. Takže například od 1. 1. 2022 se minimální záloha OSVČ zvýší ze 2 393 Kč na 2 627 Kč. V závislosti na zvyšování minimální mzdy se vždy také zvyšuje pojistné osob bez zdanitelných příjmů a minimální pojistné zaměstnanců. Minimální pojistné u nich činí částku vypočtenou jako 13,5 % aktuální minimální mzdy. Abychom tomu porozuměli, ono předešlou vládou plánované a odsouhlasené navýšení za státní pojištěnce nebyl nějaký rozmar, ale naprosto nutný standardní krok, kdy prostě vzhledem k vyšším výdajům se samozřejmě zvyšují i platby. Zatímco všichni ve zdravotnictví budou mít reálné vyšší náklady, tak vláda Petra Fialy se na to vykašlala a vyšší náklady nechala na živnostnících, zaměstnancích, na firmách, na pojišťovnách a na zdravotním systému.  A věřím, že si nikdo nemyslí, že jsme něco uspořili. Naopak, pokud utrácíme rezervy, tak utrácíme přece úspory. A až je utratíme, tak vláda sice navýší platby za pojištěnce, ale pojišťovny a zdravotní systém bude bez rezerv, bez peněz nejen nezávislých na státu, ale hlavně bez peněz okamžitě a kdykoli použitelných. Jinými slovy, vláda Petra Fialy postaví zdravotnictví na okraj propasti ekonomického kolapsu. Ten, kdo si myslí, že covidem zdravotní krize končí, tak je v hlubokém omylu. Covid naopak latentní katastrofu odstartoval. Statisíce až miliony lidí, kteří kvůli omezením zanedbali preventivní zdravotní prohlídky a léčbu, jsou v ohrožení skutečně vážnými chorobami, od těch kardiovaskulárních až po onkologické. Jestli platí, že každý třetí z nás za svůj život onemocní rakovinou, znamená to, že preventivní péči potřebuje 10 milionů lidí a třetina z nich, to znamená 3 miliony budou potřebovat léčbu a čtvrtina z nás, tedy 2,5 milionu lidí na tu rakovinu zemře. A v průběhu umírání budeme potřebovat velmi nákladnou léčbu až do smrti.  Covidová hysterie, která omezila ohroženým lidem přístup k péči a která skutečně (ne)zanedbatelné části poškodila imunitní systém, tahle čísla zřejmě ještě zvýší. A doufám, že všichni, co tady děsili covidem, budou stejně agresivně děsit tím, co za nemoci nás skutečně a vážně ohrožují a co překračuje rámec jakékoli jiné pandemie. Máme tu samozřejmě tisíce odložených operací. Máme tu tisíce nových psychických poruch kvůli covidové hysterii a restrikcím. Zdravotnictví bude tyhle rány napravovat ještě dlouho, vážené dámy a pánové. A co vy na to? Od ledna do 18. února vláda vyhodila ještě 3 miliardy na testy, o kterých už i velmi loajální odborníci říkají, že jsou fakticky k ničemu, jen nás připravily o desítky miliard, které bolestně budou chybět jinde.  Krátce a stručně sečteno a podtrženo. Zdravotnictví, dostupnost zdravotnictví, zvyšování dostupnosti zdravotnictví, zlepšování zdravotní péče - to není bohužel priorita vlády Petra Fialy. Ale pro hnutí SPD to priorita je. A je to jeden ze základních bodů, kde nesouhlasíme s vládou navrženým rozpočtem. Ano, i ve zdravotnictví na tisíc procent nalezneme úspory, ale rozhodně to nejsou plošné škrty, ale systémové změny. Jak jsem již řekl, ve zdravotnictví, v pojišťovnách nejsou dlouhodobé rezervy. Systém je principiálně průběžný. A jeho udržitelnost bude klesat. Ano, není to jen důchodový systém, kde hrozí problém v souvislosti se stárnutím obyvatel. Ale je to zdravotnictví, kterého si v tomto ohledu nikdo nevšímá, protože zatím systém pojišťovny zvládaly. Teď, když ho vláda škrtem pera připravila o rezervy, je třeba s plnou vážností myslet i na to, co dál. Hnutí SPD samozřejmě návrhy má. Tak jako u důchodového pojištění říkáme, že je potřeba postavit další pilíř financování, ale tím není nějaké soukromé připojištění, protože ten, kdo nemá na nájem, se nepřipojistí ani na důchod ani na zdraví.   A my odmítáme, aby tu byly dvě kategorie lidí. Jedna, která nemá na důstojný život ve stáří a nemá na kvalitní léčbu, a ta menší druhá, která si připlatila. V tomto ohledu je zatím pozoruhodná shoda mezi dosavadními vládnoucími stranami. Obě party umí řešit výdaje jen zvyšováním daní. Asi vás napadne, jak by situaci řešila SPD. Obecně a principiálně to říkám léta. Je třeba podívat se na rozpočty včetně mandatorních výdajů od nuly. Analyzovat, co a kde je potřeba a podle toho peníze dávat. Je třeba si definovat, co chci, pak spočítat, kolik to bude stát, a pak najít nejlepší způsoby financování.  Klasický případ jsou výdaje na obranu. Máme tu mantru pravice a současné vládní pětikoalice, která říkala: Musíme dávat na zbrojení dvě procenta z HDP. Přesto, že na to nejsou v rozpočtu peníze. A pak levici, která chtěla naopak minimum. Normální inteligentní člověk, tedy ten, který není manipulovaný zbrojní lobby a záleží mu na obraně státu, musí uvažovat úplně jinak. Nejprve si nadefinuji, jak má naše obrana vypadat. Co chce a jak bude bránit. Pak k tomu připravím nějaké technické naplnění, také jaké zbraně, jaké technologie, kolik vojáků, jakých odborností, a udělám nějaké kalkulace, kolik to bude stát. A pak to nějak zasadím do rozpočtových plánů. Které navíc v takových případech nemohou být na rok, ale musí mít výhled třeba i na deset a více let.  Tohle, vážené dámy a pánové, by mělo platit v případě rozpočtů ministerstev všude a dokonce i u té státní správy, kde bychom měli analyzovat, co vše potřebujeme, kolik lidí, jaké technologie to udělají a za kolik. Nikoli si říct: Letos jsem utratil miliardu, tak příští rok potřebuji miliardu a půl. To je rozdíl mezi pohledem na rozpočet ze strany SPD a renomovaných ekonomů, a pohledem ostatních politických stran.  Výše uvedené vám podepíše každý ekonom zprava i zleva. Jen to nikdo ve vládě nechce slyšet. Protože je to jednak běh na delší trať, je to práce a spousta pijavic by přišla o dojnou krávu. Peníze opravdu jsou, nejsme chudý stát, ale nesmíme je vyhazovat oknem za to, co nepotřebujeme. Máme tu letitou práci Nejvyššího kontrolního úřadu, NKÚ. Jsou tu tisíce analýz efektivity státního aparátu nebo nákladů na nejrůznější projekty. Fakticky stačí, abyste na každém ministerstvu vytvořili tým, který v synergii s NKÚ bude zprávy analyzovat a napravovat pochybení, anebo vyvodí z nálezů závěry do budoucna, že se začneme z chyb učit.  Pochopitelně v případě výdajů máme standardně principiální nesouhlasné připomínky. Ať už to jsou výdaje na politické neziskovky nebo solárním baronům. V principu jde o jednu z nejohavnějších závad našeho systému, kdy stát vybere daně od chudých a pak je přerozděluje miliardářům. Mimochodem, typickým příkladem jsou dotace EU. Co mají běžní lidé z dotací a z členství v Evropské unii, když nemají ani na zaplacení energií a základních životních potřeb? Současná úroveň výše příjmů státního rozpočtu v kontextu nastavených výdajů je také neudržitelná. Výdaje přesahují hranici 30 % hrubého domácího produktu. Příjmy se ale pohybují jen okolo 20 %.  Navzdory tomu vláda, která škrtí na důchodcích, jinde vyhazuje plnými hrstmi. Když slyším, že cyklostezky jsou tak drahé, protože tam například nesmí být větší převýšení - zřejmě, aby se cyklista neunavil - tak si říkám, kde to skončí? Příště snad cyklostezku přebudujete na eskalátor, protože i na tom kole se cyklista unaví, a to přece nedopustíte? Ano, i tady jsme u těch tabulkových čísel. Musíme z EU vyčerpat tolik a tolik! Takže jsme vděčni za kdejaký projekt, na který ty peníze vytáhneme. Jenže, tu zbytečnou předraženou hloupost musíme spolufinancovat i z našich rozpočtů. Nemluvě o tom, že našim eurohujerům nedochází, že peníze z Bruselu nejsou z Bruselu, ale z našich kapes. A že když započítáme platby, které se do našeho příspěvku nezapočítávají, a náklady spojené s členstvím v EU obecně, tak jsme nejen na nule, ale v minusu. Takovým příkladem zbytečné investice jsou ty celkem známé rozhledny v údolí z dotací EU. V Jihomoravském kraji například. Jenom, aby se vyčerpaly za každou cenu peníze EU, nesmyslně nastavené projekty Evropské unie, tak se postavily rozhledny v údolí, ze kterých není kam vidět. A ještě se to kofinancovalo z veřejných peněz v České republice.  Takže pokud bychom rezignovali na dotace z EU, přestali tam platit a nic za to nebrali a doma realizovali a platili jen to, co skutečně potřebujeme, bylo by to mnohem efektivnější. Neměli bychom možná tolik cyklostezek, ale třeba bychom už měli opravené silnice, skutečnou funkční dálnici z Prahy do Brna a rychlodráhu do Ostravy. Nehledě na to, že kvůli tomu, jak se v České republice zdražilo a vláda s tím vůbec nic nedělá, tak řada rodin s dětmi ani na to nové kolo pro své děti nemá peníze.  Čeká nás, doufejme, růst české ekonomiky. Pokud ji samozřejmě nová vláda po protlačení pandemického zákona nezaškrtí nějakými restrikcemi. Ale to samozřejmě nestačí. Dokud jsme skutečně montovnou západu, navíc v nezdravé míře jednostranně zaměřenou montovnou aut, přičemž jejich výrobu navíc Brusel chystá likvidovat. Stát musí investovat do změny struktury ekonomiky, aby zde byl větší podíl práce s vyšší přidanou hodnotou. Je to taky běh na delší trať, ale jediný, který nás vyvede z problémů. Bohužel, v tomto ohledu jsem k současné vládě Petra Fialy, této pětikoalice velmi skeptický, protože schopnosti této vlády nedosahují toho, aby zásadně prosadily změnu struktury ekonomiky tak, aby nám to prospívalo i do budoucna.  A když už jsme u těch aut, je třeba diverzifikovat výrobu v České republice a snížit podíl automobilového průmyslu na celkové výrobě. Ten podíl, snížit ten podíl, aby to bylo jasné, aby mě tady nechytal někdo za slovo, aby v případě krize, kdy nebude odbyt na auta, nás živilo něco jiného. Protože všichni vidíme tu politiku Evropské unie v tomto segmentu. Taky očekávám od vlády návrhy řešení. Zatím žádné nepřichází.  Určitě je potřeba odmítnout plán Evropské unie na likvidaci naší ekonomiky zvaný Green Deal EU, neboli česky zelený úděl, který je jedním ze zásadních důvodů zdražování energií. Ano, kvůli Evropské unii se nám tady zdražují energie, potraviny a samozřejmě logicky tím i všechno další.  V případě, že se podvolíme diktátu z Bruselu a Berlína, tak jak to předváděla Babišova vláda, a tak jak to předvádí i nová Fialova vláda, tak nás čekají nesmyslné výdaje a ztráty, které z drtivé části ponesou občané. A už je nesou, bohužel.  Vážené dámy a pánové, pokud jde o příjmy, zmínil bych ještě další zásadní věc, a to je odliv peněz do zahraničí.  Jakkoli bychom si mysleli, že nápady, jak administrativně zadržet peníze zahraničních firem v České republice jsou levicový populismus, stačí se podívat do Evropy a uvidíte, že téměř v celé západní Evropě mají na rozdíl od České republiky nějaké brzdy, které odlivu peněz brání. Loňská čísla ještě nejsou k dispozici, ale v roce 2019 odteklo z nadnárodních firem z České republiky za hranice až 330,6 miliardy Kč ročně a v roce 2020 se cifra podle zatím předběžných údajů České národní banky zastavila na 190,3 miliardy Kč. Ano, ten pokles způsobila koronavirová krize, která si v řadě podniků vynutila omezení či zastavení výplaty zisku vlastníkům, ale také loňské rozhodnutí České národní banky blokující stahování zisků u bank. Tady vidíme, že nějaký model už dokonce máme, ovšem Česká národní banka brzdu nastavila jen u bank, nikoliv třeba u pojišťoven. Pro ilustraci, více než třímiliardovou dividendu předloni například poslala italské matce Generali Česká pojišťovna. Je to ta soukromá pojišťovna, která má s Kooperativou monopolní zisk ze státem nařízeného úrazového pojištění zaměstnavatelů. Proč tohle pojištění nevybírá stát je záhadou, kterou zcela záhadně nikdo nechce řešit. A tak nám holt miliardy odtékají a místo aby si je stát vzal tam, kde na to má nepopiratelné právo, nechá ty miliardy vláda zahraniční bance a místo toho okrade vlastní zdravotní pojišťovny a občany. To je otřesná logika, co tady předvádí nejen předešlá Babišova, ale i současná nová Fialova vláda. Tady jasně vidíme, že vláda nehájí zájmy našich občanů, ale zájmy zahraničních korporací.  Od roku 2014 do roku 2019 podle České národní banky odliv zisků z Česka překračuje 250 miliard Kč ročně. Ano, jsou to také ti sponzoři hnutí STAN z daňového ráje na Kypru, které doteď předseda STAN Vít Rakušan usilovně tají. Dodnes nechce první vicepremiér, ministr vnitra a předseda hnutí STAN říct, kdo jsou koncoví majitelé těch firem z daňových rájů na Kypru, kteří sponzorovali tu kampaň Pirátů a STAN. A Piráty to nezajímá vůbec, ti už jenom mlčí, protože dostali teplá politická korýtka, takže ti zradili program už úplně.  Podle aktuální statistiky České národní banky vyplácejí vysoké částky svým zahraničním vlastníkům hlavně podniky z oboru finančních služeb, které navzdory výše zmíněnému zákazu poslaly do zahraničí 38,8 miliardy Kč. Za ním následuje automobilový průmysl s 37,7 miliardami Kč a také dva obory, kterým koronavirová krize příliš neuškodila, velkoobchod s maloobchodem a sektor IT plus Telekomunikace. Z detailních statistik České národní banky lze vyčíst i to, kam peníze odtékají. Nápadně vysoké částky končí v zemích, jež mají pověst daňových rájů, jmenovitě v Lucembursku 67,2 miliardy Kč a Nizozemsku 41,6 miliardy. Vyšší sumy peněz loni odtekly také do Německa, 28,9 miliardy, a Rakouska, 14 miliard Kč.  Vážené dámy a pánové, omluvte trochu detailnější čísla, ale jak vidíme, létají tu stamiliardy ročně, které v naší ekonomice potom chybí a naopak posilují ekonomiky v zahraničí, proto tady o tom hovořím. A nejde tu jen o dividendy, které jsou podle nejen mého soudu dokonce jen vrcholek ledovce. Nadnárodní firmy si vytvářejí fiktivní náklady, což evidentně nikdo nekontroluje, a platbami do zahraničí snižují svůj daňový základ u nás. Díky tomu máme nižší platy než na západě, ne proto, že bychom pracovali méně nebo neefektivně, ne. Je to proto, že z naší práce mají vyšší životní úroveň v Německu, Rakousku a jinde. A to s těmi fiktivními náklady - kdo z vás si dal práci a prokonzultoval mezi čtyřmi očima tyto informace například s pracovníky auditorských firem, nebo s bývalými vysoce postavenými pracovníky mezinárodních auditorských firem působících v České republice, tak se tuto informaci dozvíte, a má logiku. Zahraniční matky si fakturují marketing, účetnictví a podobně, jsou to operace, které se v některých zemích kontrolují, protože to tam ty finanční úřady znají. Ale u nás se toto až tak nekontroluje a v podstatě nám tady odtékají opravdu obrovské miliardy. Hovoří se o tom, že to je cca 300 miliard navíc ještě k tomu vyvádění dividend, to znamená dohromady 600 miliard, které by mohly být daněny na území České republiky. Ale je otázkou, proč k tomu nemá vláda vůli, proč vláda nechce přistupovat k nadnárodním korporacím stejně jako k českým občanům. Českému občanovi, když dluží pár korun, tak mu přijde u DPH dopis a i za pár korun mu přichází penále. To už ten dopis je možná dražší. Ale když nadnárodní korporace tady dělají účetní operace, tak prostě servilní probruselské vlády raději mlčí. Účetní operace, které mají za cíl pochopitelně vyvádět, respektive krátit daně v České republice.  Takže to je také jedna věc, kde bych chtěl požádat, a už jsem tak žádal i minulou vládu, ale je to jako když hrách na zeď hází, aby pan ministr financí Stanjura v tomto ohledu byl aktivní, a potom byste nemuseli krátit peníze zdravotním pojišťovnám a nemuseli byste omezovat dostupnost zdravotní péče, což je jedna z nejděsivějších věcí tohoto vašeho státního rozpočtu.  Vážené dámy a pánové, z výše uvedeného plyne... Pardon. Takže pokud se mě zeptáte, kde brát a nekrást, odpověď je jasná. Není třeba brát, stačí nenechat se okrádat. To by ale vláda musela opravdu chtíti pracovat pro Českou republiku a pro naše občany, nikoliv pro zahraniční zájmy. A pro sebe.  Vážené dámy a pánové, z výše uvedeného plyne, že SPD pro špatně sestavený rozpočet vlády Petra Fialy hlasovat opravdu nemůže a nebude. Děkuji za pozornost."
59f914ce888284f00cc4c0b1165835e8,"Dnes ve 14:30 sledujte naši tiskovou konferenci živě.   Oznámíme novou #KampanODSzaZmenu • 3 principy vládnutí a 5 programových priorit • 30 let svobody: jakou chceme zemi? • Víme, jak na to!  Osoby a obsazení: Fiala, Alexandra Udženija, Zbyněk Stanjura, Martin Baxa, Martin Kupka, Miloš Vystrčil.  Bonus: ODS vytáhne zelenou kartu"
5c943f274fd98c417dc682dacda49123,"Ministr financí Zbyněk Stanjura potvrdil, že Česká republika je protektorátem Bruselu. Vláda chce zvýšit limit pro povinnost platit daň z přidané hodnoty u podnikatelů z jednoho na dva miliony. To je rozumné a hnutí SPD to podporuje, protože jinak se zbytečně lidem prodražují služby různých řemeslníků a podobně. Ale celou věc musí schválit Evropská unie, informovala ministr financí Zbyněk Stanjura. Potvrdil tak fakticky, že Česká republika je de facto protektorátem Evropské unie. Podle hnutí SPD bychom si my sami v naší zemi měli určovat výši DPH, výši daní a sami bychom si měli navrhovat a schvalovat své zákony, aniž bychom se museli ptát Bruselu, zda nám něco milostivě povolí či nařídí. Toto je další důvod, proč vystoupit z EU.  „V tuto chvíli je míč na straně Evropské komise, kterou ministerstvo financí v listopadu požádalo o možnost zvýšit hranici obratu pro osvobození od DPH na 85 tisíc eur. Komise má nyní až osm měsíců na vyjádření pro Radu EU a ta má další až tři měsíce na své rozhodnutí. Potom bychom mohli novelizovat naši legislativu a navýšit limit pro povinnou registraci k DPH na dva miliony Kč. Naším zájmem je, aby se tak stalo co nejdříve, ale závisí to hlavně na rozhodnutí evropských orgánů. Věřím, že naši žádost schválí co nejdříve, neboť stávající limit pro plátcovství DPH ve výši jednoho mi­lionu vychází z částky vyjednané při našem vstupu do EU v roce 2004 a nezměnil se už 17 let navzdory významným změnám cenové hladiny,“ řekl ministr Stanjura.  Podle některých odhadů již kolem 80 procent naší legislativy pochází z EU! Český parlament pak musí jen poslušně odmávat směrnice EU a implementovat je do našeho práva. Také připomínám, že premiér Petr Fiala i Zbyněk Stanjura řekli, že ODS je pro-unijní strana a že podporují přijetí eura ve vhodný okamžik. ODS také považuje Green Deal, který brutálně zdraží energie, za pozitivní věc a hlásí se k němu stejně jako celá vláda demobloku."
5dfdeb85084f8159a5227cce09ae05ca,"Novoroční Partie Terezie Tománkové na CNN Prima NEWS se klidně mohla přejmenovat na “Pan premiér a jeho osmý pád Kudy kam?”. Alibismus, výmluvy, bezradnost, neznalost. Nejčastější věta Petr Fiala: Pracujeme na tom, nebudu to komentovat. Mlžení pokračuje nejen v otázce škrtů ve státním rozpočtu Zbyněk Stanjura, dejte si👇"
61983a0cdd06d03dca8451d551ffe7c6,"Je pro mě absolutně nepochopitelné, že dnes dostaly stopku nové emise úspěšných Dluhopisů Republiky 🇨🇿 To znamená jejich konec a další ránu pro občany. Lidé jich nakoupili za 41,1 miliardy, stal se z nich protiinflační nástroj, jak chránit úspory domácností. Za koho vlastně kope Zbyněk Stanjura?👇  https://www.penize.cz/dluhopisy/431426-dalsi-protiinflacni-dluhopisy-republiky-ted-nebudou-rekl-stanjura  #DluhopisRepubliky"
62ba6393b5d2f9833dd6839ea642cf99,"Omluvil jsem se veřejně ve Sněmovně poslancům KSČM za to, že jsem je omylem jmenoval v souvislosti s hlasováním o návrhu SPD na to, aby podezřelé nákupy zdravotních pomůcek prošetřil Nejvyšší kontrolní úřad (NKÚ). Sněmovna zcela skandálně zamítla hlasy poslanců koalice ANO a ČSSD návrh SPD na to, aby podezřelé nákupy zdravotního materiálu bez výběrového řízení v rámci nouzového stavu prověřil NKÚ. Kolují totiž informace o předražených nákupech a podezření z korupce. Přitom sám premiér Babiš ještě ráno říkal, že by to měl NKÚ prošetřit... Tak to je velmi zvláštní, slova a činy se podivně liší. Za nákupy je odpovědné ministertvo vnitra (ČSSD) a ministerstvo zdravotnictví (ANO). Pro náš návrh nehlasoval ani Václav Klaus ml. (Trikolóra), předseda poslaneckého klubu ODS Zbyněk Stanjura a Miroslav Kalousek (TOP09). Ptám se proč? Ve svém následném vystopupení ve Sněmovně jsem omylem v této souvislosti jmenoval i KSČM. Proto jsem se poslancům KSČM ihned ve Sněmovně veřejně omluvil. Nestydím se uznat chybu.     Vážené dámy a pánové, já se veřejně omlouvám KSČM. Zmýlil jsem se, přehlédl jsem se. A nenechám to jenom u té omluvy. Zopakuji to, že KSČM byla pro návrh SPD, aby Nejvyšší kontrolní úřad mohl zkontrolovat, i pro to usnesení, aby mohl kontrolovat ty nákupy bez výběrového řízení. Takže já se vám ještě jednou omlouvám. Zmýlil jsem se a upravím to na to, že hlasy některých poslanců vládní koalice, a netýká se to KSČM. KSČM byla pro toto naše usnesení. Takže přijměte moji omluvu a dám si příště pozor. Je to velmi nepříjemné a ještě jednou se omlouvám."
6791c74efee78b64148d2b774bfc3f56,"Snížení plánovaného schodku státního rozpočtu za rok 2021 o 80 miliard považuji za úspěch. V turbulentní covidové době bylo potřeba pomoci lidem a firmám. Dnešní interpretace čísel ministrem Zbyněk Stanjura vypovídá o tom, že tomu moc nerozumí a nedokáže deficit vyložit bez politikaření.  Zde tvrdá data: Pomoc ekonomice dosáhla od počátku pandemie 662,2 miliardy korun a jen v loňském roce to bylo 360,9 miliardy. Dejte si video👇"
6a59900da4a1a7249b8bd7a5ef983668,"Kvůli vysokým cenám v českých obchodech lidé stále více nakupují v zahraničí. Jen v Polsku letos Češi podle odhadů České spořitelny utratí 17 miliard korun. Serveru SZ to řekl Jan Hailich z České spořitelny. Stát kvůli tomu přichází o miliardové příjmy z daní. Polské potraviny jsou levnější průměrně o 24 procent než české. Stop Fialově drahotě! Ministr financí Stanjura, premiér Fiala i celá vláda by si měli nastudovat, co to je Lafferova křivka, daňová konkurence a hlasování nohama.  „Absolutním rekordmanem je Polsko, které narostlo sedmkrát. Dívali jsme se na čísla z roku 2019, kdy naši zákazníci za první pololetí v Polsku utratili 440 milionů korun. Letos za první pololetí to jsou už 2,5 miliardy,“ řekl v rozhovoru SZ Jan Hailich, šéf platebních řešení v České spořitelně. Podle jeho odhadu celého trhu tak v letošním roce Češi v Polsku nechají 17 miliard korun. Kdyby Češi zmiňovaných 17 miliard korun utratili v Česku, daňový příjem pro stát by představoval tři miliardy korun (v případě 21 procent DPH).  Důvod obliby polských nákupů je jednoduchý – je tam levněji. Jak ukázal nedávný „srovnávací nákup“ redakce SZ v Polsku a Česku, rozdíl je obrovský. Zatímco v Polsku se dají například těstoviny koupit za deset korun, v Česku podobný balíček vyjde na 40 korun. Polské máslo vyjde i na 30 korun, kilogram vepřového na necelých 60 korun a třeba plátkový sýr na 21 korun.  „Vidíme, že Polsko má potraviny levnější o 24 procentních bodů. Pokud se tato situace udrží, lze předpokládat, že trend útrat v Polsku bude stejný, nebo bude možná dokonce posilovat,“ dodává Hailich. Češi přitom nenakupují v cizině jen potraviny, benzin či cigarety. Levněji vyjde v Polsku také stavební materiál, nábytek nebo celé kuchyně.  Hnutí SPD předkládá řešení Fialovy drahoty: 👍1) Zestátnění ČEZu a prodej levné české elektřiny napřímo českým občanům a firmám za zastropované ceny u výrobců a přes unijní energetickou burzu pouze prodej přebytků. 👍2) Obnovení národního importéra plynu a nákup levného plynu přímo od producentů, nikoliv přes německé překupníky jako je tomu v současnosti. 👍3) Přechodné snížení DPH u energií, pohonných hmot, základních potravin a léků a snížení ceny těchto komodit. 👍4) Odstoupení od Green Dealu Evropské unie. 👍5) Odstoupení od systému emisních povolenek EU, který zdražuje energie a suroviny. 👍6) Obnovení národního zpracovatele ropy. 👍7) Zrušení solární daně a veškerých dotací, které zdražují elektrickou energii pro spotřebitele. 👍8 ) Zajištění potravinové bezpečnosti. Podpora českých zemědělců a potravinářů. 👍9) Snížení neúčelných výdajů státu. 👍10) Srovnání podmínek tuzemských a zahraničních firem působících v ČR – Zavedení sektorové daně pro nadnárodní internetové giganty (Google, Facebook atd.), které v ČR generují obrovské zisky bez zdanění v ČR, a zdanění vyvádění nezdaněných dividend z ČR nadnárodními korporacemi."
6ab3b0bf06eadff69a9b9f9dd4e391a4,"Problémy kolem uprchlíků v ČR, Fialova vláda odmítá řešit zdražování a další aktuality - můj dnešní rozhovor pro Parlamentní listy:  1) Ministr Jurečka se vyznal, že se mu těžko usíná při myšlenkách na utrpení Ukrajinců…  Mně je také líto všech obětí války a měli bychom potřebným lidem přiměřeně pomáhat. Ale bohužel to vypadá, že čeští občané jsou panu Jurečkovi (KDU-ČSL) a celé Fialově vládě ukradení a jich mu líto není, protože pro ně téměř nic nedělá. On i vláda se evidentně řídí tezí předsedkyně vládní TOP 09 Pekarové Adamové, která v TV Prima řekla, že  vláda se nemá starat o občany . To je pro SPD zcela nepřijatelné vyjádření. My říkáme, že český občan je na 1. místě. Vláda každého státu by se měla především starat o své vlastní občany.  Ukrajinských uprchlíků je u nás již více než 320 tisíc a další stále přicházejí. Podle krizových plánů je náš stát schopen přechodně zvládat uprchlickou krizi do dvou procent populace, což je 200 tisíc uprchlíků. Tento počet je ale již dávno překonán, přičemž představitelé vládní koalice Petra Fialy (ODS) hovoří o neomezeném přijímání uprchlíků a ministr vnitra Vít Rakušan (STAN) již hovoří o možném příchodu 500 až 600 tisíc Ukrajinců a jejich integraci a začlenění do společnosti.  2) Takže přináší podle vás příliv uprchlíků vážné problémy?  Ano. Ve školách chybí kapacity, což vzbuzuje nespokojenost českých rodičů a oprávněné obavy o vzdělání jejich dětí, a náš zdravotní systém je již před kolapsem, konkrétně v oblastech dětského lékařství a léčení vzácných nemocí. Dále také klesá úroveň poskytování dlouhodobě odkládané zdravotní péče pro naše občany způsobená situací kolem covidu. Občané si také stěžují na to, že jsou u lékaře přednostně ošetřováni Ukrajinci na úkor našich potřebných občanů. Fialova vláda lhala, když našim občanům veřejně tvrdila, že se jich nouzový stav nebude týkat. Opak je pravdou. Celkové náklady českého státu na zvládání migrační vlny se již po jednom měsíci vyšplhaly na desítky miliard korun.  Současná vláda dává svými kroky přednost Ukrajincům před českými občany, například pravidly pro ubytování uprchlíků. Hnutí SPD je pro pomoc uprchlíkům z Ukrajiny, avšak pouze na nezbytně nutnou dobu a po skončení konfliktu by se měli vrátit zpět budovat svoji zemi. V tom se postoj SPD zásadně liší od postoje vlády a hnutí ANO. Hrozí kolaps našeho sociálního a zdravotního systému a velké sociální pnutí v naší společnosti. Rozumíme obavám našich občanů a považujeme tyto obavy za oprávněné.  Ptáme se, kde chce vláda Petra Fialy vzít v současném deficitním rozpočtu, který má jen za letošní rok schodek 280 miliard korun, peníze na dlouhodobou integraci 600 tisíc ukrajinských uprchlíků? Hnutí SPD odmítá pod pláštíkem nouzového stavu další zadlužování státu na úkor našich občanů, kteří to ale nakonec všechno zaplatí v rostoucích cenách všeho. Nouzový a válečný stav je na Ukrajině, a nikoliv u nás.  3) Vy často kritizujete vládu za to, že nic nedělá. Nyní chce ale snížit spotřební daň na naftu a benzín o korunu a padesát haléřů…  Snížení o korunu padesát je opravdu výsměch občanům! Autodopravci požadovali snížení daně aspoň o pět korun. Kvůli neschopné Fialově vládě teď budou nadále stoupat ceny všeho zboží včetně potravin, jelikož se drahé pohonné hmoty promítnou do cen dopravců a tím i do finálních cen zboží pro spotřebitele. Z litru benzinu se nyní odvádí spotřební daň 12,84 Kč a u nafty 9,95 Kč. A DPH je 21 procent. Zdanění tak tvoří zhruba polovinu ceny benzínu a nafty. Je tu mnohem větší prostot pro snížení daní.  Navíc více než milion českých domácností nemá již peníze a míří do energetické chudoby, ale vláda Petra Fialy na ně kašle. Za této vlády stoupl počet nových exekucí o 40%. Domácnosti se podle zjištění Českého statistického úřadu také obávají, že pokračující bezprecedentní růst cen a důsledky válečného konfliktu na Ukrajině povedou ke zhoršení celkové ekonomické situace i jejich vlastní finanční situace v období následujících dvanácti měsíců. Koaliční vláda ODS, STAN, TOP09, KDU-ČSL a Pirátů dosud nepřijala, na rozdíl od okolních států, prakticky žádná efektivní plošná řešení na pomoc našim občanům se zdražováním energií, potravin a bydlení. Hnutí SPD navrhuje po vzoru okolních států snížit daně či zastropovat ceny na energie, vybrané základní potraviny, pohonné hmoty a na hypotéky.  4) Vláda se ale od dubna rozhodla navýšit životní a existenční minimum o 10 procent...  Částečně tím pomůže pouze přibližně pěti procentům občanů. Hnutí SPD podporuje zvýšení životního a existenčního minima, ale zvýšení by mělo být o 15 % tak, aby se zohlednil i růst inflace za minulý rok, kdy se životní minimum nezvyšovalo. Pomohli bychom tak více slušným a pracujícím rodinám a domácnostem. Podle ekonomů se může inflace koncem roku vyšplhat i na 14 %.  5) V současnosti hrozí, že by nemusel být dostatek plynu…  Vláda Petra Fialy nese plnou odpovědnost za to, že zásobníky plynu jsou naplněny na pouhých 10 % a nemáme dostatečné zásoby plynu. Náměstek ministra průmyslu a obchodu René Neděla minulý týden poslancům přiznal, že pokud by Rusko okamžitě zastavilo dodávky plynu, situace v České republice by prakticky neměla řešení. Přitom premiér Petr Fiala před týdnem tvrdil, že když Rusko zastaví dodávky plynu, tak to pro nás žádný problém není. Premiér Fiala je tedy podle všeho nekompetentní a zřejmě lže. Česká republika je totiž závislá na plynu z Ruska z více než 90 %. Současná vláda nese plnou odpovědnost za to, že naše zásobníky plynu jsou naplněny na pouhých 10 % a celkově máme plyn na 26 dnů (podle počasí). Pokud by došlo ze strany Ruska skutečně k přerušení dodávek plynu, potom by nastala pro Českou republiku kritická situace.  6) Podařilo se vám ve čtvrtek svolat mimořádnou schůzi sněmovny ke kauze provize osm milionů pro poslance Stanislava Polčáka (STAN) za zákon, ale program schůze nebyl schválen…  To se dalo čekat. Ruka ruku myje a politici vládního demobloku si v takových věcech kryjí záda, aby si nevypustili svůj rybník a koryta. Předseda STAN Vít Rakušan přes opakované výzvy odmítá požádat svého místopředsedu Stanislava Polčáka o předložení přehledu všech zakázek, které měl a má Polčák z veřejných peněz, protože by podle mého názoru vyplavaly na povrch další desítky či stovky milionů korun fakturovaných městům a obcím z veřejných peněz a ukázalo by to na obrovský střet zájmů.  Zajímavé je též zjištění vyplývající z vyjádření paní poslankyně Vidulmetzové, že Polčák si de facto účtoval 47 tisíc za hodinu z veřejných peněz za stejné schůzky s poslanci jiných stran v Parlamentu u každé obce zvlášť a jednu schůzku si tedy započítal několikrát. Tedy si zřejmě účtoval až 235 tisíc korun za hodinu v případě pěti obcí na Zlínsku! Šílené. Šílené. Šílené.  A v rámci korytaření demobloku bych také rád připomněl, že předseda poslaneckého klubu Pirátů Jakub Michálek tento týden na vlastní žádost dostal od vládní koalice navíc novou politickou trafiku. Nechal se vládní koalicí Petra Fialy zvolit novým předsedou dozorčí rady Státního zemědělského intervenčního fondu. Přestože se poslanec Michálek dosud nikdy zemědělství nevěnoval ani ho nestudoval!  7) Vy jste též kritizoval, že byly tento týden ve Sněmovně zrušeny interpelace na premiéra Fialu a ministry…  Interpelace na premiéra přitom nebyly už ani minule. Takže už měsíc nemáme šanci se premiéra Fialy na nic zeptat. Přitom tady místopředseda ODS a ministr financí Zbyněk Stanjura minulou schůzi říkal, když jsme se chtěli premiéra Fialy ptát, že se ho máme zeptat na interpelacích a že nám premiér rád odpoví. Byla to lež.  Premiér Petr Fiala je fakt neuvěřitelný srab. Bojí se odpovídat v přímém přenosu na otázky opozice. Interpelace jsou zaručeny ústavou a pravidla stanovuje zákon o jednacím řádu Sněmovny. Vládní pětikoalice Petra Fialy směřuje Českou republiku k diktatuře a k totalitě. Nedávno podle všeho porušili zákon i v případě protlačení pandemického zákona a prodloužení nouzového stavu více než o 30 dnů.  8) V reakci na volební vítězství Viktora Orbána už někteří čeští europoslanci začali mluvit o tom, že by se v EU zahraniční a bezpečnostní otázky měly přesunout do většinového hlasování, aby nemohly být blokovány. Co si o tom myslíte?  Bohužel je řada Fialových vládních europoslanců proti České republice a přejí si de facto její zánik, jelikož chtějí, aby už neměla naše republika v Evropské unii žádný hlas, žádná práva. Takovému jednání se říkalo vlastizrada. Je to smutné, že někteří vládní poslanci tak nemají rádi svojí vlast a místo toho hájí zájmy Berlína a Bruselu.  Evropská unie popírá demokracii a rozhodnutí Maďarů ve volbách. Evropská komise hned po volbách oznámila, že zahájí řízení, které by mělo Maďarsku odebrat dotace EU za údajné porušování principů právního státu. Pojem právní stát je klacek na neposlušné státy, které hájí svou suverenitu. Musíme bojovat za to, aby státům zůstalo právo veta tam, kde ještě je. Ale systémovým řešením je jenom konec Evropské unie či vystoupení z EU a úzká kooperace suverénních národních států.  Bohužel probruselská vláda Petra Fialy kolaboruje s Evropskou unií a podporuje její tažení proti státům Visegrádu jako Polsko a Maďarsko, čímž nás chce dostat ještě více pod diktát Bruselu a Berlína. Ministr pro evropské záležitosti Mikuláš Bek (STAN) řekl, že Česká republika bude stát na straně Bruselu a Berlína proti Polsku a Maďarsku. Ministrovi Bekovi vadí, že polský soud rozhodl, že polské zákony jsou nadřazené na legislativou Evropské unie. Podle Beka rozhodnutí polského soudu prý destabilizuje středoevropský region. A Česká republika by prý měla uzavřít užší spojenectví s Německem... Hnutí SPD jednoznačně podporuje spolupráci Visegrádu  a zemí střední Evropy proti diktátu Bruselu, neomarxismu a islamizaci. A teď v neděli držme palce Marine Le Pen, aby uspěla v prezidentských volbách ve Francii.  Pro doplnění toho, jaké absurdity se na nás z EU valí, bych dodal, že tento týden prošel v Evropském parlamentu návrh v tomto znění: „Evropský parlament vyzývá Evropskou komisi, aby zvážila možnost podpory vytvoření památníku Evropské unie v každé obci každého členského státu, který by byl pro občany vizuálním symbolem evropské integrace.“ To je fakt šílený, na co má Evropská unie dnes čas a peníze… A ještě šílenější je, že PRO hlasovali europoslanci KDU-ČSL, TOP 09, STAN, Piráti, ČSSD a Kateřina Konečná z KSČM. Dodám, že europoslanci SPD hlasovali samozřejmě PROTI takové blbosti."
6dffb27e53d9d390dd3d216cf5186c55,"Navzdory příšernému pozměňováku Stanjury se nám povedlo zalátat další díru ve výběru DPH. A to v celé EU."
75DD5B7137F114077FC71308BB1EF196,"Předseda ODS Petr Fiala potvrdil v úterý v Událostech v ČT, že ODS je prounijní strana. „My chceme být v Evropské unii, záleží nám na ni, právě proto navrhujeme reformu a budeme tím hlasem zdravého rozumu,“ řekl konkrétně.    Podobně ostatně hovořil nedávno předseda poslaneckého klubu ODS Zbyněk Stanjura, který uvedl, že euroskeptické názory Václava Klause ml. jdou proti oficiální linii strany. Stanjura řekl, že ODS je prounijní strana. Stanjura v říjnu roku 2017 také řekl, že ODS je pro přijetí eura v okamžiku, kdy to bude pro ČR výhodné.   Pánové Stanjura a Fiala pokračují pouze v eurofilní tradici ODS a v politice, která poškozuje české národní zájmy a českou suverenitu. Byla to ODS, která protlačila centralistickou Lisabonskou smlouvu, jež brutálně poškodila Českou republiku a která zhruba dvojnásobně snížila hlas ČR v Evropské unii a zavedla princip, že ČR může být v drtivé většině věcí přehlasována. EU se díky Lisabonu může plést skoro už do všeho. Lisabonskou smlouvu ve své době vyjednal v Bruselu šerpa (a nynější lídr ODS v eurovolbách) Jan Zahradil v rozporu s mandátem vlády, která mu dala noty, že se hlasovací pozice ČR nemá zhoršit. ODS Lisabonskou smlouvu prezentovala jako úspěch, ačkoli šlo fakticky jen o přejmenovanou evropskou ústavu.   V Lisabonské smlouvě je de facto též ustaven předpoklad pro migrační kvóty. Konkrétně je tam zakotven princip společné imigrační politiky, jejímž cílem je ve všech etapách zajistit účinné řízení migračních toků, a tato společná migrační politika se řídí zásadou solidarity a spravedlivého rozdělení odpovědnosti mezi členskými státy, a to i na finanční úrovni.   Podobně tehdejší ministr vnitra Ivan Langer za ODS prezentoval jako úspěch, že Česká republika vstoupila do Schengenského prostoru bez hraničních kontrol – přitom všichni víme, že současný systém Schengenu je jedním z příčin toho, že se ilegální imigranti i teroristé mohou volně pohybovat po Evropské unii a Schengen je jednou z příčin migrační krize.    My v SPD, na rozdíl od ODS, naprosto odmítáme současnou podobu Evropské unie. Na rozdíl od ODS nechceme euro přijmout NIKDY, protože by se Česká republika zbavila efektivního ekonomického nástroje suverénní měnové politiky a museli bychom ručit stamiliardami nejen za státy eurozóny, které jsou v krizi, ale i za jejich banky. Na rozdíl od ODS nechceme, aby se přes naše hranice volně pohybovali ilegální imigranti a teroristé. Chceme spolupráci suverénních evropských států bez byrokratické nadvlády Bruselu. Současná EU je nereformovatelná a musí skončit. My v SPD chceme zásadní změnu a nechceme Evropský svaz socialistických republik a nechceme Spojené evropské emiráty. ODS prosazuje jen kosmetickou perestrojku Evropského svazu. ODS se snaží nalákat některé euroskeptické voliče, ale vždy, když o něco šlo, zradila naši zemi a napomohla ztrátě naší suverenity a posílila moc centralistického Bruselu a Berlína."
783211fdedb201031f8f5d1515148954,"Možná jsme to nedomysleli, tvrdí Zbyněk Stanjura. Po dlouhé době nelže. https://t.co/4faR62nvVw"
787402C9196FD3657DD847333D7493FB,"Bývalý předseda Svobodných Petr Mach oznámil, že za ně nebude kandidovat do Evropského parlamentu. Hnutí SPD tak zůstává jedinou alternativou pro voliče, kteří si nepřejí současnou podobu Evropské unie a evropské integrace. Ačkoli Mach má na řadu věcí odlišný pohled od SPD, pokud jde o EU, zastával konzistentní postoj hájící suverenitu ČR. Nyní jsou Svobodní víceméně již jen diskusním kroužkem, kde se diskutuje, zda je lepší ekonom Rothbard či Randová, nebo zda podpoří homosexuální manželství a přijímání migrantů. Pokud jde o ODS, tak ta sama ústy svého předsedy poslaneckého klubu Zbyňka Stanjury opakovaně říká, že je prounijní a že nevidí pro ČR jinou alternativu než současnou EU. ODS v minulosti podpořila extrémně centralistickou Lisabonskou smlouvu, která výrazně poškodila Českou republiku, ačkoli to bylo v rozporu s tehdejším usnesením ODS, že nepřipustí žádné další přenášení pravomocí ČR do Bruselu. ODS zradila jednou, zradí i dnes i zítra.  Hnutí SPD je JEDINÝM relevantním uskupením, které hájí svobodu a suverenitu České republiky a které odmítá současnou podobu EU. Ladislav Jakl jednou řekl, že když jsou vězňové, kteří utíkají z koncentráku, měli by držet za jeden provaz bez ohledu na své politické postoje a své rozdílné názory. Pokud se chceme zachránit a utéct ze žaláře národů se jménem EU, měli bychom všichni táhnout za jeden provaz. SPD je jediným subjektem, který je relevantní a který nás chce dostat z bruselského žaláře národů."
78a585ef00b47fca4eca2cd282e7a082,"Přečtěte si přepis rozhovoru, který jsem poskytl televizi Prima:  *Krásnou Velikonoční neděli vám přeji a vítám vás u Partie televize Prima. Dnes je mým hostem prezident České republiky pan Miloš Zeman. Dobrý den, pane prezidente.  Krásný dobrý den.  *Děkujeme za pozvání sem, do zámku v Lánech. Pane prezidente, český boj s koronavirem trvá zhruba měsíc. Šíření se zpomalilo, cítíte optimismus, naději?  Cítím optimismus, cítím naději, a to ne na základě emocí, ale na základě dat. Ta data ukazují, že se například snížil takzvaný koeficient nákazy na hodnotu 1,0 a ta poklesová tendence byla setrvalá. Samozřejmě ve srovnání s jinými zeměmi ta opatření proti epidemii opravdu zabrala, srovnejte si počty nakažených a zemřelých u nás a třeba v západní Evropě.  *Pan premiér řekl ve čtvrtek před velikonočními svátky, že tyto čtyři dny rozhodnou, máme čtyři dny volna, my spolu mluvíme na Bílou sobotu, stejně se vyjádřil i pan ministr Hamáček. Sázíte i Vy na rozum a solidaritu Čechů, nebo měla přijít přes Velikonoce tvrdší opatření jako třeba na Slovensku?  Zaprvé, rozum a solidarita Čechů se neprokazují jenom v těchto dnech, ale prakticky celou dobu, co probíhá epidemie, a není samozřejmě důvod, když jsme už ve druhém poločase a blíží se světlo na konci tunelu, tak aby se na rozum a solidaritu zapomnělo. Jestli to budou jenom čtyři dny, víte, já jsem tak trošku konzervativní a mně se zdálo, že by bylo lépe, aby nouzový stav trval do 15. května, ale samozřejmě respektuji rozhodnutí Sněmovny a vést válku kvůli 14 dnům mně nepřipadá patřičné.  *Ministr Jan Hamáček řekl, že si je skoro stoprocentně jistý, že bude nutné ten stav prodloužit, sdílíte tu jistotu?  Já si to myslím také, Sněmovna to mohla udělat rovnou. V tom případě nemusela zasedat znovu a riskovat nakažení některých poslanců.  *Pane prezidente, čas hraje důležitou roli, čas trochu otupuje, to „spolu to zvládneme“ asi nevydrží věčně, lidé mají už i existenční starosti, mají psychické problémy, jsou unavení a také cítí jakousi rozpolcenost vlády, a možná jsou na to velmi citliví. Jak Vy vidíte náladu ve společnosti?  Zaprvé, já žádnou rozpolcenost vlády nevidím a chtěl bych vládě již poněkolikáté poděkovat.  *Promiňte, nerada Vám skáču do řeči, ale pan profesor Prymula se v pondělí vyjádřil, že bude nutné získat kolektivní imunitu, a mluvil o promořování, pan premiér Babiš i ministr Hamáček to odmítli. O této rozpolcenosti mluvím.  Dobře, ale nepočítejte pana profesora Prymulu za součást vlády, i když je formálně náměstek ministra zdravotnictví. K tomu promořování, když se na to ptáte. Víte, lékaři, a nejenom lékaři, mají někdy odporný žargon, který když pronikne do veřejnosti, tak se veřejnost vyděsí. Já bych místo termínu promořování, který je součástí tohoto žargonu, použil technicky neutrální termín imunizace. A máte tři cesty, jak té imunizace dosáhnout. Ta první cesta je samozřejmě vakcína a proočkování populace, ale, bohužel, vakcínu zatím nemáme, a kdo ví, kdy bude. Ta druhá cesta je návrh pana profesora Prymuly, to znamená, chraňme ty ohrožené skupiny a nechme tady koronavirus volně poletovat, protože zdraví lidé s lehkým průběhem si vytvoří protilátky, a tím dojde k té, jak Vy říkáte, kolektivní imunizaci. Pak je tady třetí cesta, která je vlastně pokračováním toho dosavadního konzervativního, restriktivního způsobu boje s epidemií. Víte, proč mimo jiné já, který jsem samozřejmě laik, jsem pro konzervativní cestu? Protože děkan 1. lékařské fakulty Univerzity Karlovy pan Šedo, který by tomu měl rozumět, napsal, že není žádná záruka, že když vystavíte tu epidemii relativně volnému průběhu, tak že člověk si opravdu vytvoří protilátky, a bude tedy imunní, natož dva roky. Tohle je dilema politika, politik není odborník a když slyší jednotný názor všech odborníků, tak ho musí respektovat, ale když se ty názory liší, tak má právo vyjádřit svůj názor, přiklonit se k jednomu z těchto názorů. Já jsem pro vydržte, prosím. Vydržte, protože se nám daří, protože epidemie ustupuje, protože za několik týdnů tyhle roušky sundáme.  *Promiňte, jste si tím jistý, pane prezidente, že to budou týdny?  Já cituji ministra Vojtěcha, který říká, že je sundáme v červnu, a chtěl bych mu samozřejmě věřit. V každém případě, i když si velmi vážím pana profesora Prymuly, a ta úcta k němu je dána i úmyslem nejvyššího státního vyznamenání, tak v tomto případě bych se spíše přiklonil k tomu Šedovi, protože tady platí princip předběžné opatrnosti. Toto funguje a tamto by možná fungovalo, ale také by se vrátila druhá vlna epidemie, a to si samozřejmě nikdo z nás nepřeje.  *Pane prezidente, pan profesor Prymula řekl, že svůj názor na ten postup změnil poté, co označil data z Číny za vyfabulovaná. Jak se díváte na ty poslední informace z Číny? Věříte Číně, nebo jaký je Váš postoj?  Zatím data, která publikuje Čína, jsou jediná data, která máme k dispozici, to je prostý fakt. Nikdo nenabídl jinou sadu dat, takže až je nabídne, tak o tom budu uvažovat. Čína je veliká země, a jestliže nyní hlásí velmi nízké hodnoty nakažených a téměř nulové hodnoty zemřelých, tak samozřejmě u některých lidí to může vyvolat pochybnost.  *A u Vás, pane prezidente?  Nevím, já bych chtěl vidět alternativní data, to znamená říci, ve Wu-chanu, kde teď byla oslava a ohňostroj při příležitosti otevření Wu-chanu, tak jestli tam jsou nebo nejsou zemřelí. Ať mi ta data někdo dodá a ať nespekuluje.  *Na druhou stranu je velmi těžké, dodat data z Číny, pokud Čína něco tvrdí, pozorovatelé tvrdí opak. I pan profesor Prymula říká, že jsou vyfabulovaná. Ten důkaz bude přece velice složité dodat, pane prezidente.  Víte, nejjednodušší řešení by bylo, poslat do Číny experty, například Světové zdravotnické organizace, ale víte, mít taková podezření a priori, a nemít pro ně důkazy, je hloupost.  *Pane prezidente, když jsme u Číny, Vy jste děkoval Číně za to, že nám pomohla v těch prvních týdnech krize. Nešlo ale o žádnou humanitární pomoc, ale o nákupy za mnoho miliard, za tržní cenu. Pan Hamáček mluvil o tom, že tam je velmi tvrdá obchodní válka. Žádná jiná země podobné gesto neučinila. Můžete vysvětlit, proč děkovat za nákupy?  Samozřejmě, že ano, a to v případě, jestliže ty nákupy jsou jediná volba, kterou máme k dispozici. Vy úplně zapomínáte na to, že například všechny členské země Evropské unie zakázaly vývoz u nich vyráběných zdravotnických pomůcek a Čína byla jediná země, která nám to dodala. Žádat po ní, aby nám to dala zadarmo, zejména v době, kdy tady probíhá protičínská hysterie, je naprostý nesmysl.  *Já jsem nemyslela neplatit to, samozřejmě to byl nákup se vším všudy. Mně šlo o to poděkování hlavy státu, jestli to bylo nutné.  Bylo to nejenom poděkování hlavy státu, bylo to poděkování premiéra, prvního vicepremiéra, ministra obrany. Vidím, že Vy byste neděkovala, ale já jsem považoval za slušnost, protože jsem slušně vychovaný člověk, Číně poděkovat.  *Já neříkám, že bych neděkovala, mě zajímá, proč jste děkovali za nákup za mnoho miliard, ale myslím, že tu odpověď jste mi už dal.  Tak ještě jednou a pokusím se, abyste to pochopila. Máte-li na výběr několik zemí, které vám, samozřejmě komerčně, dodají zoufale potřebné zdravotnické prostředky, tak si můžete vybrat podle ceny, podle kvality, podle dalších kritérií. Čína byla jediná země, tak Vám to opakuji potřetí, Čína byla jediná země, takže jsme si nemohli vybírat, a jsem rád, že ty dodávky se uskutečnily, protože možná, že zachránily mnoho životů.  *Pane prezidente, vláda zatím nepředstavila plán, jak bude ta nařízení uvolňovat, pan ministr Hamáček říkal, že plán má ten virus a my se musíme přizpůsobovat. Zatím jsou to nahodilé kroky, vláda před Velikonocemi například otevřela hobby markety. Je to chyba nebo ne, že vláda nekomunikuje nějaký plán, jak to bude probíhat dál?  Protože virus je nevyzpytatelný a jeho plán neznáme, tak můžeme pouze vycházet z opatření, která už se osvědčila v jiných zemích. Takovou zemí je právě Vámi zmiňovaná Čína. I kdyby ta data byla mírně fabulována, nikdo nemůže popřít, že tam došlo k výraznému poklesu epidemie. V jiných zemích, kde zvolili jinou cestu, například Švédsko, takzvanou liberální, ne restriktivní cestu, tak se to neosvědčilo a pandemie tam bohužel pokračuje a sílí. Takže náš plán by měl být pokračovat v tom, co se tady úspěšně dělá, protože už dnes víme, že ta epidemie ustupuje.  *Co povíte na argumenty některých zastánců toho rozvolňování? Například rektor Karlovy univerzity pan profesor Zima napsal vládě výzvu a píše, že ty pokračující zákazy mohou způsobit vlnu nezaměstnanosti, sociálního zmaru, existenčních problémů. Cituji z jeho výzvy.  Pan rektor Zima byl, společně s panem senátorem Drahošem, jeden z těch, kdo protestovali proti mému nedávnému výroku, že cesty do zahraničí budou omezeny nikoli na dva roky, jak říkal pan profesor Prymula, ale na rok. Přitom jsem jasně dodal, že služební, respektive pracovní cesty by měly být vyňaty z tohoto omezení, že by se to mělo týkat jenom turistických cest na ten rok. Argumentoval jsem tím, že nikdy nemůžete vyloučit, když pojedete teď třeba do Itálie, Španělska, Německa, že se tam nakazíte, vrátíte se a nákazu přenesete na druhé. Takže jestliže se pan profesor Zima nebo pan senátor Drahoš chystají do zahraničí, nic jim v tom nebrání, pokud tam pojedou na služební cestu. Pokud by tam jeli jako turisté, chtěl bych jim doporučit Českou republiku jako krásnou zemi.  *Kde je podle Vás ta hranice, pane prezidente, kdy pustit ta přísná opatření, aby se ekonomika úplně nezadusila?  Ekonomika se nezadusí, protože ve srovnání s bombardováním za války stojí budovy, stojí stroje, stále jsou tady i díky kurzarbeitu připravené pracovní týmy, kterým vadí spíše narušení toho dodavatelského řetězce. Teď jsem četl zajímavý rozhovor s panem Maierem z mladoboleslavské škodovky, který říkal, my bychom rádi vyráběli, ale nemáme díly, z nichž bychom ta auta mohli montovat. To je jasný argument. Takže, my se asi k té ekonomické situaci ještě vrátíme, ale teď bych chtěl říci jedno poselství v reakci na stanoviska některých ekonomů, například pana Singera či pana Hampla. Pokud jste ekonom, tak se nenechte svést vaší profesní deformací. V této zemi je nejdůležitější lidský život a lidské zdraví, a obětovat tohle za ekonomický růst je zhovadilost. Počkejme si, uzdravme těmito opatřeními populaci a pak pusťme ekonomiku. Ztratíme tam možná dva, tři měsíce, to je pravda, ale zachráníme řadu lidských životů.  *Pane prezidente, když jste to zmínil, říkáte dva, tři měsíce, jak podle Vás bude silná ekonomická krize a jak podle Vašich odhadů bude probíhat ten návrat k normálu? Máte nějaký odhad?  A to je právě ten základní problém, že my považujeme ekonomickou krizi za spontánní, to znamená ignorujeme opatření vlády, nebo vlád v tomto případě, a vycházíme z toho, že kdyby vláda nic nedělala, tak podle některých odhadů ta ekonomika spadne asi o pět procent. Jenomže to je základní chyba v úsudku, protože do té prognózy musíte zahrnout i činnost vlády. Pokud si přejete, já Vám řeknu, jak zachránit ekonomiku, neříkám to poprvé, ale opakování je matka moudrosti. Nic proti jednorázovým dávkám typu té pětadvacítky, ale ty všechno nevyřeší. Podle mého názoru jsou zde naprosto nezbytně nutné dvě věci. Jednak fiskální expanze, já jsem nedávno podepsal novelu zákona o státním rozpočtu, která zvyšovala deficit ze 40 na 200 miliard, ale také úvěrová expanze. Začneme tou úvěrovou expanzí, která by měla být skutečnou pomocí podnikům, ne krátkodobou, ale dlouhodobou. Říká se, že naše banky mají přemíru likvidity, česky řečeno, sedí si na penězích. Jestliže by byly garantovány úvěry, jak vláda nabízí, tak by mohly poskytovat dlouhodobé úvěry s odloženými splátkami a nízkým úrokem. To by byla skutečná pomoc našeho bankovního sektoru našim podnikům.  *V jakém objemu, pane prezidente?  Ta garance se počítá v objemu jednoho bilionu korun. Takže tady máte daný úvěrový rámec, neříkám že se stoprocentně vyčerpá, ale je dobré, že jako rámec tady je. Druhá věc je fiskální expanze, a ta se liší od té úvěrové tím, že je zaměřena především na investice. Tady se dostávám do velkého sporu s těmi, kteří neustále vyzývají k růstu životní úrovně. Já jsem ten růst včetně růstu minimální mzdy velmi podporoval v době, kdy ekonomika prosperovala, ale dnes tady máme Sophiinu volbu, spotřebu nebo investice, a musíme hledat proporce mezi nimi. Moje doporučení zní, udržme existující životní úroveň měřenou například průměrnou mzdou. Nesnažme se, třebaže se blíží volby, rozdávat nejrůznější spotřební dárečky, a raději investujme, abychom ekonomiku nejenom zachránili, ale i rozhýbali. Závěrem jedna smutná poznámka. Vždy říkám, a říkám to už asi 20 let, investice nemá volební právo, takže když se blíží volby a všichni se snaží vlichotit voličům, tak se na investice vykašlete, a je to dramatická, tragická chyba.  *Když zmiňujete investice, jak a do čeho by měl stát investovat, aby podpořil ekonomiku?  Řekl jsem to, ale zase opakování matka moudrosti. Ekonomická teorie nám říká, že investicemi s nejvyšším takzvaným multiplikačním efektem, jinými slovy s nejvyšší efektivitou, jsou investice do dopravní struktury nebo investice do dopravní infrastruktury a potom investice do bytové výstavby. Myslím si, že ekonomická teorie má v tomto smyslu pravdu a že bychom právě tímto směrem měli investovat.  *Pane prezidente, neměl by stát podpořit ve svém investování české firmy?  Samozřejmě, že ano. Právě tím, že jim zadá tyto investiční zakázky. České stavební firmy mohou stavět dálnice, české stavební firmy mohou stavět domy a byty. Nezapomeňte, že například naše stavebnictví je, díky bohu, v poměrně dobré kondici. Zatím zaznamenalo pětiprocentní růst a podniká a také investuje. Takže, ať se ostatní sektory národního hospodářství řídí v českých firmách příkladem českého stavebnictví.  *Čili, jestli Vám dobře rozumím, pomohly by státní investice, do kterých by měly české firmy jakési přednostní právo.  On je vždycky nějaký konkurs, nějaká veřejná soutěž.  *Proto se ptám.  Ale když si proberete ty veřejné zakázky, tak, upřímně řečeno, mnoho zahraničních firem se tam nepřihlásilo, čili to dilema tady neexistuje. Je tady spíše nedostatek zakázek pro české firmy, a tomu můžeme odpomoci právě rozjetím investičního programu. Mimochodem já mám takovou jednu zálibu, promiňte, že Vás s tím obtěžuji, celou dobu říkám, a říkám to všem ministrům kultury, že nejdůležitější kulturní investice je investice do oprav kulturních památek. A říkám těm ministrům poněkud nezdvořile, víte, umělci vás budou milovat, když jim dáte nějaké dotace, když půjdete na jejich recepci a podobně, ta památka vám nezatleská, ale jeden opravený zámek, hrad, klášter, krásná secesní vila nebo cokoli jiného, to po vás zůstane. Ta recepce pomine jako pěna dní.  *Když ještě s dovolením zůstanu u těch investic, když říkáte, že by stát měl pomáhat takto českým firmám, máme tady ale legislativu, výběrová řízení. Nejde to proti legislativě? A druhá možná otázka, je to výhodné pro český stát? Bude to výhodné, je tady dostatek českých firem, které udělají pro stát to nejlepší za nejlepší cenu?  Tak zaprvé, i tam, kde jsou zahraniční zakázky, a to je například zbrojní výroba, tak si stát vždycky, chcete-li, vynucuje tak zvaný offset, to znamená podíl českých firem na této zakázce. Někdy je to třicet procent, někdy více. Z toho vyplývá, že i touto formou stát podporuje české firmy, a nevidím důvod, proč by to, zejména v otázce ekonomické krize, neměl dělat i dál.  *Pane prezidente, já ještě u ekonomiky s dovolením zůstanu. Pojďme si teď s dovolením pustit slova Lukáše Tótha, ekonoma, se kterým jsem mluvila před pár dny přes Skype.  *Když se takto běží o závod a přijímají se rychlá opatření, tak se vždycky zapomene na nějakou skupinu. Proto si myslím, že by třeba už v tuhle chvíli měl být připraven nějaký záchytný bod, abychom viděli, co se stane s lidmi, kteří tím sítem desítek opatření propadnou. Měl by být připraven nějaký speciální například režim v nezaměstnanosti, nebo fond pro ty, kteří budou na tom opravdu nejhůře, ze kterého se budou hradit třeba základní životní potřeby.  *Pane prezidente, souhlasíte s panem ekonomem, že vláda zapomněla na některé skupiny?  Já si nemyslím, že vláda zapomněla na některé skupiny. Můj názor je, že vláda, a nejenom vláda, má podporovat především rodiny s dětmi, protože děti jsou naše budoucnost. A má podporovat nás, starobní důchodce, z toho prostého důvodu, že jsme něco už v životě dokázali a že je to úcta k těm dosaženým výsledkům za minulost. A teď, když si vezmete ty jednotlivé skupiny, no tak je tam samozřejmě spor OSVČ, to je jedna skupina, které se dostalo pozornosti až nyní, to je asi milion občanů, a to je samozřejmě hodně i z hlediska volební účasti. Je tady spor o těch, kteří pracují na dohodu, ti zatím nedostali, pokud vím, nic. Pak tady máme skupinu bezdomovců, v Praze je jich například pět tisíc. Máme tady skupinu lidí, kteří odmítají nabízenou práci a jsou evidováni na úřadech práce, kde pobírají podpory, což považuji za chybu, protože myslím si, že sociální dávky patří potřebným, a ne těm, kdo odmítají nabízenou práci. A tak bych mohl pokračovat dál a dál. Ať mi pan ekonom, jehož jméno jsem zapomněl a není příliš známo v odborné veřejnosti…  *Jmenuje se Lukáš Tóth.  … tak nechť mi pan ekonom jmenuje jakoukoli konkrétní skupinu, kterou má na mysli, a potom se o ní můžeme bavit. Jenom doufám, že mně nenavrhne bezdomovce.  *Já si myslím, že se teď vede velká debata hlavně o lidech, kteří pracují na dohodu o pracovním poměru, na dohodu o pracovní činnosti, kteří zůstali bez podpory.  Ano, o tom jsem mluvil.  *Pane prezidente, jakou odhadujete nezaměstnanost, kterou přinese koronakrize?  Good heaven. Tak zase, buď je nezaměstnanost spontánní a není ovlivněna činností vlády, anebo ovlivněna je, což se Vám snažím vysvětlit celou dobu naší diskuse. Takže, když vláda vyhlásí například rozsáhlé investiční programy, ale ty mohou být i na komunální a regionální úrovni, já jsem si prostudoval národní investiční plán, a tam takových projektů máte, no teď bych to počítal, ale řekněme několik tisíc, to je řádově asi správný odhad, tak v takovém případě nezaměstnanost nemá důvod růst. V případě, když vláda nebude nic dělat, což nepředpokládám, tak ta nezaměstnanost podle některých odhadů vzroste na pět procent z dnešních tří, což také není zvláštní tragédie.  *Pane prezidente, zatím je schodek rozpočtu posunutý na 200 miliard korun z těch 40, které paní Schillerová plánovala. Bude to stačit? Máme dostatek rezerv?  Tady jde o to, čemu říkáte rezervy. Vy si můžete říkat, že stát měl v minulosti šetřit, něco si ukládat do kasičky, a teď to vytáhnout a financovat s tím ty investice, o kterých jsme spolu mluvili. Česká republika je, díky bohu a vládě, jednou z nejméně zadlužených zemí. Poměr státního dluhu k hrubému domácímu produktu je třicet procent. Takzvaná dluhová brzda je u nás padesát pět procent, v Evropské unii dokonce šedesát procent. Co z toho vyplývá? Že stát si teď může tu investiční expanzi financovat zadlužováním. Zadlužování není sprosté slovo, záleží na tom, kvůli čem se zadlužujete. Když kvůli odstranění ekonomických důsledků pandemie, je to v pořádku.  *Pane prezidente, já bych poprosila s dovolením režii ještě o jeden příspěvek další ekonomky, paní Danuše Nerudové, rektorky Mendelovy univerzity a předsedkyně Komise pro spravedlivé důchody.  *Je potřeba říct, že státy, které v období růstu šetřily, jsou na to postkrizové období daleko lépe připraveny, protože mají finanční rezervy. My jsme k těm státům nepatřili, to znamená, že my skutečně budeme řešit otázku, jakým způsobem to postkrizové období ufinancovat. Nemůžeme si myslet, že celou tu částku zaplatí daňový poplatník. První věcí, která by se měla stát, je, že stát najde rezervy a bude škrtat v provozních výdajích. Krize je obrovskou příležitostí k tomu, aby celá řada agend byla digitalizována a aby skutečně poklesly provozní výdaje. Ano, krize na druhé straně je také příležitostí k tomu, aby došlo k zásadní změně daňového systému, a to k jeho modernizaci. Nutně to neznamená vyšší daně. Já hovořím především o změně daňové struktury, ale je nutno říci, že zdanění práce je skutečně příliš vysoké a že je potřeba se zamyslet nad tím, zda by neměl být zdaněn více kapitál, který plyne fyzickým osobám, nebo zda by neměl být více zdaněn majetek.  *Pane prezidente, pokud to vezmu odzadu, to, co paní rektorka říká, změna daňového systému a nutnost dalšího zvýšení daní například kapitálu, ano nebo ne?  Já jsem byl dlouhodobým zastáncem progresivního zdanění příjmů. To progresivní zdanění, které je výrazem solidarity mezi bohatšími a chudšími, existuje ve většině zemí západní Evropy, ale samozřejmě, že někdo tvrdil, že je to komunistický výmysl, čímž prokázal svoji totální neznalost, a zatím k progresivnímu zdanění nedošlo. Takže jsou případy, kdy daně je možné tímto způsobem zvýšit, ale samozřejmě nejde o to, aby zvýšení daní zabilo ekonomickou aktivitu a vedlo třeba k uzavření některých firem. Ale já bych reagoval na paní rektorku už od začátku, a musel jsem se usmát, když říkala, že jsme si nic nenašetřili. Milá paní rektorko, většina zemí, o kterých mluvíme, je zadlužená mezi osmdesáti až sto třiceti, opakuji, sto třiceti procenty v poměru k GDP a my, jak už jsem uvedl, třicet. Takže tohle je prostě prostá nepravda. Ty země, které mají těch sto třicet procent, mám silný pocit, že je mezi nimi i Itálie, ale nejsem si tím úplně jistý, no tak ty samozřejmě už se těžko mohou dál zadlužovat, zatímco my můžeme emitovat státní dluhopisy. Doufám, že tomu prospěje i teď projednávaný zákon o České národní bance. V takovém případě, protože máme dobrý rating, můžeme očekávat, že prodej těchto státních dluhopisů bude úspěšný, ostatně už teď je, a že tím pádem tam nebude příliš vysoký úrok a můžeme si dovolit i dlouhodobou splatnost.  *Ještě k té poznámce, co měla paní rektorka na začátku, že krize je příležitost, jak zefektivnit práci státu, úřednický aparát a škrtat. S tím souhlasíte, nebo nikoliv?  Ano, vřele s tím souhlasím, ale já bych zase rád uvedl konkrétní příklady, protože obecné fráze nás nezachrání. Takže například každý rok platíme ze státního rozpočtu třicet miliard korun na dotacích solárním baronům díky šíleně nesmyslným zákonům, které se přijaly už v minulosti na podporu solárních elektráren a které zatím nikdo neměl odvahu zrušit. Bohužel. To je jeden z příkladů úspor.  *Promiňte, že Vám skáču do řeči, doporučíte toto vládě, panu premiérovi při dalších schůzkách?  Pan premiér mně dokonce slíbil, že sám předloží návrh zákona. Mluvili jsme také s panem Karlem Havlíčkem, protože ten jedná s Evropskou unií o takzvané překompenzaci. Tím bychom ušetřili asi sedm miliard korun. Ale já se ptám, co dělala vláda v minulých letech, a to nebyla Babišova vláda, tohle to, myslím, přijala Topolánkova vláda. Jak je možné, že tento do slova ekonomicky zločinný zákon byl přijat? A teď se podívejte na to, že solární elektrárny produkují jenom tři procenta vyrobené elektrické energie, a stojí nás to každý rok ty desítky miliard. Druhý případ, teď budu velice, velice nepopulární. Platíte daně?  *Já ano.  Výborně, já také. Každý rok odevzdávám daňové přiznání. Takže to jsme dva. Jste osvobozena od nějaké daně?  *Nemyslím si. Je to spíš otázka na moji daňovou poradkyni, ale ne.  Já taky ne. Takže jsme dvojice, která řádně platí daně, není-liž pravda. Teď si uvědomte, že existují daňové výjimky, jejichž souhrn činí tři sta miliard korun. Přesněji tři sta osmnáct miliard korun. Máte nejrůznější osvobození od daně, takže ten daňový poplatník se raduje, že nemusí platit daně, ale ty daně de facto za něj platí jiní, například i my dva. No, kdyby se dospělo k velmi radikálnímu řešení, tak má stát k dispozici pro financování těchto aktivit více než tři sta miliard korun plus těch třicet za dotaci na solární energii. Já nejsem tak radikální, abych řekl, že se podaří zrušit všechny daňové výjimky, ale, jak mi říkala paní ministryně Schillerová, několik desítek miliard by se tímto způsobem také dalo ušetřit. A moje věčné téma, úředníci a Parkinsonovy zákony, ale to bychom tady seděli do večera.  *Jenom k těm daňovým výjimkám, když jste říkal, že investice nemá volební právo, daňová výjimka je navázána na daňového poplatníka a voliče, je to velmi nepopulární opatření. Najde podle Vás vláda k tomu odvahu politickou?  Ona bude muset najít politickou odvahu, protože jinak bude obviňována z toho, že nešetří. O tom šetření konec konců mluvila i paní rektorka Nerudová, a v tom má pravdu. A ona ta vláda zase nemá příliš velký prostor k úsporám, a tedy ke zdrojům, které by pak vrhla do bitvy. Teď přijde ta druhá ekonomická bitva, až vyhrajeme bitvu s koronavirem. Mimo jiné, těch tři sta miliard, to je ne divize, to je celá armáda, tři sta miliard ročně, podotýkám, každý rok. Tak i kdyby to byla polovina, i kdyby to bylo sto padesát miliard, tak je to nesmírná pomoc. A já si myslím, že vláda i v pudu sebezáchovy, chcete-li, tuto armádu nasadí, i když ti, kdo berou daňové výjimky, budou remcat. Já Vám řeknu jeden příklad, který jsem už dávno, dávno uváděl, a nevím, jestli je ještě pravdivý. Zoologické zahrady jsou u nás osvobozeny od daně z přidané hodnoty. Já měl jednu diskusi a říkal jsem, proč není osvobozena i Česká filharmonie. Rozumíte mi? Takže buď všichni, nebo nikdo. Já bych zoologickým zahradám, a teď mě všichni budou nenávidět, to osvobození od DPH sebral, a ty peníze bych věnoval třeba na výstavbu dálnice, na pomoc dětským domovům, domovům důchodců, těch investičních příležitostí je milion. Jak říkám, ty úspory i na sociálních dávkách pro ty, kdo nechtějí pracovat, nevím, proč při tříprocentní nezaměstnanosti nám neustále rostou podpory v nezaměstnanosti. Paní ministryně Maláčová mně to vysvětlovala tím, že je to spojeno s takzvanou aktivní politikou zaměstnanosti, a tedy například s veřejně prospěšnými pracemi. To bych bral. Ať prostě lidé třeba i zametají chodníky, i to je práce, která je potřeba, ale musí odvést práci, ne sedět doma a brát dávky.  *Pane prezidente, u ekonomiky ještě zůstaneme, ve smyslu zdravotnictví. Já teď poprosím režii o slova Romana Šmuclera, prezidenta České stomatologické komory, a zároveň i člena Ústředního krizového štábu.  *Musíme vážit, kolik do toho dáme peněz, abychom pak třeba za rok někomu neřekli, hele, je listopad, počkej si na lék na rakovinu do ledna. Což já už jsem zažil během svého života, takže to není nějaké plané řečnění. Politici řeknou, péče se nezhorší, ale nám dají tolik peněz, že třeba od listopadu prostě už nemáme léky.  *Pane prezidente, je ta obava oprávněná, že se zhorší situace ve zdravotnictví, zhorší se dostupnost i kvalita péče, protože teď svádíme bitvu s koronavirem, a stojí to mnoho miliard?  Zase je potřeba odpovídat tvrdými daty, a nikoli pocity a emocemi. Pan Šmucler je, pokud vím, předseda stomatologů, nic proti zubařům, ale zubaři si neustále stěžují, že mají málo peněz. Ale tvrdá data nám říkají, že výdaje do zdravotnictví každým rokem stoupají o řadu, řadu miliard, zvyšují se platy ve zdravotnictví. Vezměte si, jaké jsou dnes platy lékařů, ale i zdravotních sester, což je možná důležitější, protože lékař vás jednou odoperuje, jednou udělá vizitu, ale zdravotní sestra, když potřebujete, je u vás pořád. Takže podporujme především zdravotní sestry, podporujme nákup moderní techniky, to je také investice, a důležitá investice, takže když srovnáte výrok pana Šmuclera s reálnými daty, zjistíte, že nemá pravdu.  *Nicméně ten názor nesdílí pouze pan Šmucler, někteří ředitelé nemocnic už teď tvrdí, že mají obrovské výdaje a jsou na hranici bankrotu, protože draze nakupují pomůcky a tak dál. A obávají se i lékaři, že teď se popereme s covidem 19, ale pak budeme mít méně prostředků na to léčit kardiovaskulární nemoci, nádorová onemocnění a tak dále.  Podívejte se, řekl jsem už před chvílí, že je to otázka priorit, že já jsem pro to, abychom zdraví a život nadřadili okamžitému ekonomickému úspěchu. To se týká samozřejmě našeho zdravotnictví včetně zubařů, a z toho vyplývá, že jestliže budeme do něčeho investovat, pak zdravotnictví bude mít prioritu. To si myslím, že je rozumné, že tohle podpoří každá rozumná vláda. Do čeho naopak bychom investovat neměli, to jsem Vám před chvílí tak trochu vysvětlil.  *Pane prezidente, možná téma, které je více společenské a obecné, ale podle Vás změní koronavirus, tato nemoc, Českou společnost? Pokud ano, tak jak?  Česká společnost se samozřejmě bude měnit, jako se měnila poslední desítky let, ale myslím si, že na tuhle epidemii budeme vzpomínat jako na něco, co přešlo, díky bohu, jako budeme vzpomínat na povodně, ta starší generace může ještě vzpomínat na dětskou obrnu nebo na plané neštovice, ale nemyslím si, že zrovna tato epidemie českou společnost změní. Bude ji měnit především mladá generace, která teď nastupuje do práce, a přeju jí v tom plný úspěch.  *Pane prezidente, já s dovolením Vám teď pustit slova Vašeho předchůdce na Pražském hradě pana Václava Klause.  *To, co se teď na nás chystá se všema chytrýma karanténama a podobně, je obrovské, obrovské, obrovské vítězství něčeho, co myslím, že u nás nezavádí Čína, to si zavádíme sami, ale my si spolu s koronavirem dovážíme z Číny čínský systém sledování lidí, čínský systém takzvaného social scoring, a začínáme to v podstatě potichounku zavádět tady u nás. Takže to já vidím za děsivé změny, které mě naprosto, naprosto drtí.  *Pane prezidente, sdílíte obavy bývalého prezidenta nebo nikoli?  Ani moc ne, Václav Klaus zřejmě naráží na takzvanou chytrou karanténu, která je skutečně založená na sledování lidí pomocí platebních karet, pomocí mobilů a podobně. Zatím mám dojem, že stanovisko hygieniků je v této kauze poněkud skeptické, ale dobře, probíhá pilotní projekt na Jižní Moravě. Počkejme na jeho výsledky. Každý projekt, který pomůže potlačit epidemii koronaviru, je dobrý. Čína to dokázala svými projekty a myslím si, že měla víceméně úspěch. Ale souhlasím s Václavem Klausem v tom, že samozřejmě tohle to by mělo okamžitě po karanténě skončit.  *Pane prezidente, pokud si dovolím býti trochu osobní, jak tu situaci snášíte Vy a Vaše rodina?  Já nevím. Já pořád v Lánech pracuji a je mi tady dobře. Díky bohu koronavirus nemám, moje rodina taky ne, takže si během karantény telefonujeme. Četla jste Márqueze, Láska za časů cholery?  *Ano četla.  Tak teď máme lásku za času koronaviru. Je to něco trochu podobného. Vypsal jsem teď mimo jiné krajské volby na začátek října, prostudoval jsem řadu zákonů a podepsal jsem je, protože jsem si myslel, že jsou dobré, a hlavně teď studuji spoustu materiálů o ekonomice, protože jsem věděl, že se budu muset připravit na nejrůznější diskuse o tom, co přijde po koronaviru. Přijde ekonomická krize a diskutujme o tom, jak tuto krizi překonat.  *Když říkáte, že si s rodinou telefonujete jako v Lásce za časů cholery od Márqueze, Vaše paní oslaví na konci dubna narozeniny kulaté, bude to také jenom oslava po telefonu, nebo se uvidíte?  Zatím dodržuji pravidla karantény, nicméně už se těším, až to skončí, pak to se zpožděním oslavíme. Po telefonu to není ono.  *Když jste se minulý týden viděl se členy Ústředního krizového štábu, byla z toho pořízena fotka, Vy jste ji několikrát komentoval, teď se tím zabývá krajská hygienická stanice, těmi okolnostmi setkání. Máte k tomu, pane prezidente, nějaký komentář?  Ale vždyť je to novinářská, bulvární bublina a já se domnívám, že když si vezmete například dnešní nákupy v hobby marketu, tak se zeptejte, jestli tam byla dvoumetrová vzdálenost mezi nakupujícími. Samozřejmě, že nebyla. A ta místnost, která je v té chatě v Lánské oboře, ty dvoumetrové odstupy prostě fyzicky neumožňovala. Nicméně, nechal jsem si, s jejich souhlasem, všechny svoje hosty otestovat na koronavir, všichni mají negativní testy. Zadruhé jakýsi hloupý novinář z Bakalových Hospodářských novin napsal, že jsem jim nabídl opulentní oběd. Ve skutečnosti jsem ten oběd zakázal a před nimi na talíři bylo pár kousků klobásy a sýra, které můžete jíst tímto způsobem. To je vše.  *Já o tom polemizovat nechci, o sýru ani obědu, ale přece jenom vláda k něčemu vyzývá, vyzývá k tomu, aby se nepotkávaly rodiny, a možná ta otázka je spíš tím směrem, že jste se tam viděli, ta vzdálenost dodržena nebyla, tak ta otázka je podle mě, promiňte, legitimní. Tak jestli to bylo v pořádku.  Jestli co?  *Promiňte, že ta otázka je legitimní, protože vláda k něčemu vyzývá, nemají se stýkat ani rodiny ani přátelé, a Vy jste se tam takto viděli, a část veřejnosti na to reagovala podrážděně, proto se na to ptáme.  Podívejte se, byla to normální pracovní porada. Znáte i účastníky této porady a samozřejmě, že takových pracovních porad, a zejména výrobních porad, kde také nejsou dodrženy ty dvoumetrové odstupy, máte každý den v republice ne desítky, ale stovky, možná dokonce tisíce. Měli jsme roušky, neobědvali jsme, moji hosté byli otestováni, splnil jsem základní požadavky, a jestli mě to někdo bude vyčítat, tak co byste chtěla. Je lépe, když s ministrem vnitra, ministrem obrany, policejním prezidentem a dalšími diskutují lidé, jako je guvernér Národní banky, prezident Hospodářské komory nebo prezident Svazu průmyslu a dopravy a další a další, anebo ať tito lidé tam prostě nepřijdou, a v takovém případě ta diskuse, která, myslím, byla pro všechny účastníky užitečná, se konat nebude. Co je tedy lepší? Prostá otázka.  *Na druhou stranu prezident Svazu měst a obcí pan Lukl řekl, že to byla chyba, a dal svou funkci k dispozici. Na to reagujete jak?  A jeho funkce nakonec byla grémiem potvrzena. Já myslím, že to byla maličko hysterická reakce, kterou ostatní nesdíleli.  *Jaké podle Vás budou dopady pandemie na českou politiku, pane prezidente. Jak si vede opozice a dvě vládní strany?  Opozice se někdy chovala slušně, přijala v Poslanecké sněmovně vládní návrhy, a to musím ocenit. Na druhé straně někteří opoziční představitelé se chovali, dejme tomu, hloupě. Já jsem vždy uváděl alespoň tři příklady, Miroslav Kalousek, který vyzval k občanské válce, senátor Fischer, který označil vedení státu za vlastizrádce, a pak tam byl také pan poslanec Stanjura, který vyzýval ministryni financí k rezignaci, ale úplně nejhloupější výrok zazněl od jakéhosi novináře jménem Palata, který prohlásil, že žijeme ve fašistické diktatuře. A když se Vy pořád ptáte, dovolte mi také jednu otázku.  *Ano.  Máte pocit, že žijeme ve fašistické diktatuře?  *Nemám.  On doslova použil výraz koronafašismus a koronadiktatura, takže říkám, že je to z těchto důvodů patrně nejhloupější novinář v České republice.  *Byl to jeho názor. Vy jste, pane prezidente, veřejně podpořil Jana Hamáčka i tím symbolickým červeným svetrem.  Ano.  *Je ta podpora teď v době koronakrize, nebo máme za tím cítit jakousi cestu opětovného sbližování s ČSSD, se stranou, kterou jste vedl, kterou jste přivedl do Strakovy akademie?  Tak víte, záleží samozřejmě na občanech, na výsledku voleb. Já osobně, jako občan, bych si přál, aby dnešní koalice pokračovala, a to je vše, co Vám k tomu mohu říci.  *Děkuji Vám za to. Pane prezidente, ještě jedno téma, které s koronavirem nesouvisí, ale podle mého názoru silně rezonuje v české společnosti, a to je socha maršála Koněva. Vyšetřovací výbor Ruské federace zahájil trestní stíhání kvůli odstranění sochy, kterou nechala odstranit radnice pro Prahu 6. Ministerstvo zahraničních věcí vydalo včera prohlášení, já si dovolím citovat: „Ministerstvo zahraničí striktně odmítá zásahy státních orgánů Ruské federace do vnitřních záležitostí České republiky. Pokud budou orgány pokračovat svými konfrontačními prohlášeními a úkony v tomto duchu, je to signál, že ztratily zájem o rozvoj vzájemných vztahů mezi našimi zeměmi”. Vy učiníte nějaké prohlášení, pane prezidente, nebo podpoříte, co vydal pan ministr?  Tak já mohu při příležitosti naší diskuse učinit velmi jednoduché prohlášení, kde bych navázal na to, co k tomu říkal Václav Klaus ne tady, ale v jiném projevu, že je komické, jestliže třicet let po revoluci se najednou vzbudí antikomunisté poslední hodiny. Ale já bych k tomu dodal, protože to pokládám, to odstranění sochy, za jak směšné, tak hloupé, jednu možná zajímavou historickou poznámku. V našich dějinách bylo obrazoborectví, a tato tradice se vleče několik staletí, například když tady byl Fridrich Falcký, tak si s sebou přivedl protestantské kněze, a první, co nařídili, byla odstranění různých obrazů a soch z kostelů. Ostatně táborité dělali v podstatě totéž, tam se dokonce ani mše nesměla sloužit v ornátu. Přemýšlejme spolu, co obrazoborectví v historii dokázalo. Zničilo krásná umělecká díla, ať už to byly obrazy nebo sochy. Maršál Koněv, který osvobodil nejenom Prahu, on také osvobodil Osvětim, tak ten má své místo, jako mnoho jiných, v Praze, zatímco ti, kdo tu sochu odstraňují, vlastně v životě nic pořádného nedokázali. A to je právě vlastnost obrazoborců. Oni závidí těm, kdo něco dokázali, závidí těm, kdo namalovali obraz nebo vytesali sochu, a snaží se to zničit. Bohužel takových lidí je poměrně hodně a formuje je spíše nenávist a závist než ocenění úspěchů.  *Jenom ještě krátká otázka, na druhou stranu radnice Prahy 6 tu sochu nezničila, ona ji přesunula do depozitu a bude součástí jiné expozice. Mě zajímal i Váš názor na akt Ruské federace, jestli je to v pořádku. Jsme svobodná země, máme na Praze 6 nějakou samosprávu, které ta socha patří.  Ale samozřejmě, jsme svobodná země. Já Vám řeknu, právě v souvislosti s tím vměšováním se do vnitřních záležitostí, jeden příběh, který zatím nebyl příliš publikován. Já jsem si nedávno, když se ještě nenosily roušky, pozval odděleně čínského a amerického velvyslance. Čínský velvyslanec nám tehdy vyhrožoval, když Kubera pojede na Taiwan. Americký velvyslanec nám vyhrožoval, že když přijmeme digitální daň, budou odvetná opatření, například pro naše firmy, které působí právě ve Spojených státech. Já jsem oběma, nikoli pouze jednomu, říkal, že je to vměšování do vnitřních věcí a že je to kontraproduktivní. Totéž samozřejmě teď platí pro Ruskou federaci, ač odstranění sochy maršála Koněva považuji za hloupost a obrazoborectví. To zničení totiž nemusí být fyzické, to může být dáno i přesunutím.  *Pane prezidente, máme zhruba poslední minutu, vidíme se tady na Velikonoce. Pokud máte zájem a chcete nějaký velikonoční vzkaz, možná poselství.  Já teď budu sice velikonoční vzkaz na žádost pana kardinála Duky říkat za chvíli na České televizi, ale konec konců není důvod, proč bych ho svým způsobem nezopakoval i na Primě. Byl jsem kdysi v Kralicích. To je městečko, kde vznikla Bible Kralická, a mají tam památník této bible, a ten památník je rozevřená kniha. Na té knize jsou jenom tři slova, Bůh láska jest. Takže já bych všem, kdo nás poslouchají, a dokonce i těm, kdo nás neposlouchají, popřál lásku.  *Pane prezidente, mockrát Vám děkuji za rozhovor.  Rádo se stalo.  *A vám, milí diváci, děkuji, že jste se dívali, přejeme vám krásné Velikonoce. Na shledanou."
7b5943c76fa8b4a1c8c7146e2e72d399,"Vládní koalice Petra Fialy (ODS) dnes ve Sněmovně zamítla všechny návrhy opozice na vyřešení zdražování. Aniž by vláda cokoli sama navrhla👎🏻 Podívejte se, co jsem k tomu řekl:  Vážené dámy a pánové, cílem této mimořádné schůze na základě podnětu opozice je diskutovat opoziční návrhy, které pomohou s drahotou a které pomocí konkrétních kroků zlevní život našim občanům, jelikož vláda Petra Fialy z ODS odmítá zdražování řešit a uvrhává občany stále do větších a větších finančních problémů. Naše návrhy vychází z principu, že daleko lepší, než dávat lidem almužny, dotace a příspěvky, je výhodnější lidem život zlevňovat a zjednodušovat. Inflaci a drahotu, pokud je způsobena vysokými cenami energií, pohonných hmot a potraviny, lze potlačit jen tím, že se pokusíme tyto produkty zlevnit.  To lze několika cestami. Jednak jsou to samozřejmě daně, které jsou dnes v případě těchto komodit extrémně vysoké. A ve druhé rovině je potřeba diverzifikace zdrojů energií, zvýšení racionalizace výroby energie a samozřejmě je třeba ukončit nákupy energií v zahraničí nepřímo přes prostředníky, a naopak musíme umět nakupovat přímo. Stát má majoritu v ČEZ a mohl by nařídit přímý prodej energie za nákladové ceny plus - a nazývejme to, ty nákladové ceny - rozumnou cenu marži bez zisku, který mají překupníci na burze. Nazývejme to sociální tarif pro občany České republiky a naše firmy.   A do budoucna je třeba navýšit podíl v ČEZ. Ideální situace by byla, kdybychom vyváželi pouze přebytky energií poté, co budou naplněny potřeby českých domácností a firem. V tomto smyslu hnutí SPD připravuje návrh zákona, který v nejbližší době předložíme do Poslanecké sněmovny. Jelikož dnes je tomu naopak. A vláda Petra Fialy s tím nic nechce dělat. Současně je třeba řešit distribuční firmy, které spravují sítě. Tady je další velká položka ceny energie za přenos až 40 %. V případě plynu je žádoucí po vzoru Rakouska, Maďarska a dalších států dlouhodobý přímý kontrakt s dodavateli jak z Ruska, tak z Norska, případně z dalších zemí.  A je tu třeba masivně podpořit energetickou soběstačnost domácností. V praxi mnoho rodinných domů může být energeticky soběstačných a jsou k tomu potřeba investice v řádu jednotek statisíců. V podstatě téměř polovina domácností by mohla mít minimálně část energie doživotně zdarma. Pochopitelně ta podpora musí být cílena přímo domácnostem, nikoli jako dnes spekulantům v solárním a dalším energetickém byznysu, kteří jsou ještě navíc často registrováni v daňových rájích.  Vládní koalice Petra Fialy může a měla by ihned snížit daně z nejdůležitějších komodit - DPH a spotřební daně na pohonné hmoty a potraviny. Mimochodem chtěl bych ještě dodat, že mnoha vyspělých státech DPH nemají a mají jen jednoduchou daň z obratu a tyto daně jsou v jednociferných číslech, například Japonsko, USA, ale dokonce i Čína. Státu se to vrací ve vyšším obratu. Firmy mají nižší byrokratickou zátěž. Lidem se to vrací pak v nižších cenách.  Samozřejmě co se týče spotřebních daní a DPH, tak tady se chvíli zastavím u toho, úplně řekl bych až neadekvátního vládního návrhu na snížení cen pohonných hmot, protože samozřejmě snižovat o korunu padesát je výsměch občanům. Na druhou stranu to plně ukazuje, čeho je vláda Petra Fialy schopna, či lépe řečeno neschopná, protože zdali toto je řešení, tak to je opravdu výsměch všem občanům České republiky, jelikož takové řešení ani nepocítí. Ale teď jsem chtěl z hlediska daní poznamenat k tomuto něco jiného. Slyšeli jsme tady demagogii a řekl bych až lži, bylo to z úst ministra financí Zbyňka Stanjury, že prý nelze tu daň více snížit. Tak za A tady by měl říct na férovku, že mluvil o spotřební dani, vláda ovšem může snížit DPH u pohonných hmot. A kombinace spotřební daně a DPH činí až 50 % z ceny pohonných hmot, takže by neměl říkat o dani, jak tady říkal, ale měl by říci o jaké dani mluví. A na druhou stranu že prý to nedovoluje snížit Evropská unie. A u tohoto momentu jsem se chtěl právě teď zastavit, jak vidíme, jak Evropská unie škodí, protože když Česká republika by potřebovala jednat ve prospěch českých občanů, tak se musíme ptát Evropské unie, zdali nám to milostivě nedovolí. A ona to nedovolí. To je typický příklad toho, kdy jsme ztratili suverenitu a kdy nemůžeme jednat plně... No tak ona vláda Petra Fialy ani nechce jednat ve prospěch občanů. Ale kdyby tady byla vláda, která by chtěla jednat ve prospěch občanů, tak v podstatě Evropská unie nepovolí, takže nemůžeme pomoci občanům. To je prostě úplně šílená situace. A dám ještě jeden příklad ohledně tohohletoho.  Pochopitelně zásadní je budovat naši energetickou bezpečnost. Součástí změn by měla být deprivatizace vody a energií včetně zpětného odkupu nejen vody, ale také plynovodu. Ještě před dvanácti lety patřil plynovod státu. A ten měl čistý výdělek peněz za průtok plynu a samozřejmě i levnější plyn. Chápu snahy některých skupin odstřihnout se od ruského plynu a ropy. Ale podívejte se na USA nebo na Němce, kteří naopak ruské suroviny houfně nakupují, a současně se USA těší, že nám naopak budou vozit svůj předražený břidlicový plyn. To, že se odstřihneme od ruského plynu, Rusko nepoloží, což uvádí i renomovaní ekonomové, jelikož Rusko už má uzavřené kontrakty na jeho odběr s Indií, Čínou, Pákistánem. Stane se tedy jediné - extrémně zdraží vše v České republice, protože energie tvoří velkou část ceny všeho, na co se podíváme, od oceli přes beton až po rohlíky. Samozřejmě někomu, kdo se nevyzná v zeměpisu, můžou vyjmenované tři země početně, co se týče počtu zemí, přijít jako málo. Ale snad bych jenom dodal, že se jedná zrovna o ty nejlidnatější země na světě, přičemž už jenom jedna z nich má více obyvatel než celá Evropská unie. Takže toto je realita.  V současné době většině domácností vzrostly náklady s bydlením až na dvojnásobek. Pohonné hmoty cca o 30 %. V roce 2020 se ceny benzínu - konkrétně Naturalu 95 - pohybovaly od 25 korun do 32 korun za litr. A v současné době? Někde to je až dvojnásobek, kolem 50 korun za litr. A všichni víme, jak na téhle drahotě zcela bezostyšně parazituje stát spotřební daní a DPH. A vláda Petra Fialy má ještě drzost svalovat to jen na firmy, že mají vysoké marže. To, že vládní pravicové strany jako jediné jejich řešení mají snahu říkat firmám, jak vysokou mají mít marži, je skutečně absurdní, protože tohle naposledy dělali komunisté. A znova zdůrazňuji - jako jediné jejich řešení.  Samozřejmě jak jsem říkal, tak tím systémovým, rychlým řešením snížit daně na tyto drahé komodity, ať jsou to základní potraviny, ať jsou to energie, nebo pohonné hmoty. A to jsou přesně ty návrhy, které tady i SPD dlouhodobě navrhuje. Probíhá to tímto způsobem i v jiných zemích Evropské unie. Ale vláda Petra Fialy prostě nechce pomoci českým občanům, nechce přijmout žádná plošná opatření tak, jako to dělají ve vyspělých zemích Evropské unie, a přitom zároveň nenabízí pro občany žádné alternativní zásadní řešení.  Znovu opakuji to, co už jsem říkal před pár dny, pakliže vláda Petra Fialy a premiér Fiala nemá nebo neumí vyřešit zdražování, jako to řeší v okolních zemích, tak by měl podat demisi. Protože k čemu je občanům vláda, kterou si platí, když jim nedokáže v krizi pomáhat? To je vláda k ničemu. To je vláda, která si pomáhá jenom sama sobě. A to je přesně tento bohužel smutný případ.  Chcete levný benzín? To se ptám v rámci nabízených řešení. Tak deprivatizujme rafinerie a posilme podíl státního vlastnictví čerpacích stanic, což je model i v evropských zemích. To není socialismus nebo komunismus. To je běžný model, kdy státem vlastněné firmy nebo firmy se státním podílem vlastní síť benzínových pump. U nás je to taky, ale samozřejmě evidentně to není dostatečné do té míry, aby ta síť mohla vyvinout tlak na cenu pohonných hmot v České republice, aby to mělo vliv na ten trh.  Mimochodem v rámci čerpacích hmot tohle udělalo například i mimoevropské Mexiko a mají tam benzín za třetinu a zisky jsou na školství a zdravotnictví. Ostatně nejen Mexiko, dokonce i v Británii labouristé žádají znárodnění energetiky, protože to je skutečně strategická komodita, která by měla být pod veřejnou správou a kontrolou. Nikdo tam ovšem nevolá po kontrole výdělků soukromníků. Takže vidíte, že tenhleten model je naopak u strategických surovin, nad kterými by stát podle názoru SPD měl mít kontrolu, tak je to model ze západních, z vyspělých zemí.  Tady se za vlády ODS a ČSSD, která už tady ve Sněmovně není, za asistence lidovců rozkradlo v České republice, co se dalo v rámci různých privatizací a podobně. Česká republika v podstatě přišla o vliv na strategickou infrastrukturu, na strategické komodity a tak dále. A to nemluvím o tom, že jsme kvůli zhoubné zemědělské politice Evropské unie přišli o potravinovou soběstačnost v základních potravinách, které lze produkovat na území České republiky, což je taky jeden z velkých problémů, které by SPD chtělo napravit.   V minulém volebním období jsme se tady o to snažili, i naším návrhem zákona, ale právě vládní pětikoalice tento zákon odmítla. Sama ovšem, jako vždy, nenabízí žádnou alternativu řešení pro české občany, jak se vypořádat s drahými potravinami.  Další věcí, kterou je třeba řešit, je lichva. Po tom SPD marně volá už léta. Lichva je půjčka za extrémní úrok. V České republice některé firmy poskytují malé půjčky až za 7,5 tisíc procent (?). Proč o tom mluvím? Protože hovoříme o té drahotě, o tom, co v tom širším kontextu sužuje české občany a brání jim, aby mohli žít plnohodnotné životy. Ještě jednou zdůrazním, že některé malé půjčky se tady poskytují za 7,5 tisíc procent navýšení RPSN. A díky naprosto nefunkčnímu, bezzubému zákonu o lichvě je to legální. My jsme tady už navrhovali v minulém volebním období zákon na zastropování roční úrokové sazby RPSN na určitou maximální hranici. Mimochodem platí to dokonce ve většině zemí Evropské unie. Ty modely se různí. Ale Česká republika jde na ruku exekutorům a různým lichvářským - chtělo by se říci v uvozovkách - mafiím. A v podstatě se tento problém vůbec neřeší. Takže SPD je tady jedinou stranou, která chce pomáhat lidem, aby nepadali do exekucí, abychom potřeli lichvu, protože je to samozřejmě první krok k tomu, že lidé se dostávají potom do těch dluhových pastí.  Na Slovensku to RPSN zastropovali a samozřejmě ty lichvářské firmy v podstatě musely opustit trh. Takže tam dochází také k zásadnímu zlepšení. Ale, jak jsem říkal, platí to ve většině zemí Evropské unie.  Takže to je další věc, kterou se vláda Petra Fialy ani nechystá řešit a v podstatě je to velmi slabé z toho hlediska výkonu.  Mimochodem už v současné době stát půjčuje levně, případně i bezúročně, firmám. Takže je otázkou, zdali by vláda nemohla udělat nějaký mechanismus, aby se to rozšířilo, rozšířit tyto služby i na obyčejné lidi, kteří mají samozřejmě jasnou pracovní minulost, mají jasnou historii a tímto způsobem samozřejmě také (ne)udělat, řekl bych, konkurenční služby, které by pomohly lidem.  Těch návrhů, které by zlevnily život lidem, protože tématem dnešní schůze je drahota, řešení zdražování, tak těch návrhů, kterými bychom zlevnili život lidem, máme desítky. A stálo by za to si nad nimi zcela vážně sednout - vládní koalice i opozice. Třeba bychom se na některých návrzích shodli. Problémem je, že vládní koalice Petra Fialy si na žádné návrhy sednout nechce, nad žádnými opozičními návrhy. Pochopil bych to v situaci, kdyby sama nějaké navrhovala, jenže vláda Petra Fialy žádné návrhy sama nenavrhuje, řekl bych žádné zásadní. Ve srovnání - a tím nejlepším srovnáním je právě pohled do jiných zemí Evropské unie, které zdražování řeší, jak razantním snížením DPH, daní pro ty vybrané produkty, nebo dokonce i zastropováním cen. Ale tady prostě žádné návrhy realizovány v tomto smyslu nejsou. Jenom připomínám, že podle údajů Sociologického ústavu Akademie věd 30 procent lidí, už to bude více než 30 procent lidí, se dostává do energetické chudoby, dostává se do finančních problémů, dostává se do obrovských finančních problémů a tento podíl lidí bude stoupat, a vláda jenom nečinně přihlíží. A vždycky pan premiér řekne, že nemá signály.  Takže myslím, že opravdu není vhodná doba hrát si tu na bezzubou vládní politiku a na odmítání pozitivních opozičních návrhů. Cokoli, co pomůže lidem, je dobré a fakticky to pomůže přeci i vládě, která by dokonce díky opozici udělala pro lidi alespoň něco dobrého.  Samozřejmě vrcholem ubohosti byl ten status na Tweetru - před dvěma dny - ministra Válka, ministra zdravotnictví za TOP 09, který - zároveň tady se ještě večer četla jeho omluva, že ze zdravotních důvodů se nemůže zúčastnit - ale zároveň tweetuje, takže byl plný energie, kdy nazval SPD proruskou stranou podle všeho proto, že my říkáme, že by vláda místo předraženého plynu kupovaného přes překupníky z Německa, což prodražuje českým občanům 3krát až 5krát (kupujeme 3krát až 5krát dražší plyn), tak místo toho aby vláda nasmlouvala dodávky přímo, po vzoru Rakouska, Maďarska či Slovenska. Takže nás prý zajímají jenom rubly.  To je opravdu - já bych to nazval jako .... zoufalost týdne, protože nechat lidi platit v České republice 3krát až 5krát předražený plyn kvůli neschopnosti vlády nebo kvůli - řekl bych - ideologické zatemněnosti vlády, zatímco demokratické sousední země nakupují přímo takto, opravdu považuji za totální zoufalost a plivnutí do tváře občanům České republiky a do jejich peněženek.  Takže tyhlety vládní řečičky, že SPD je proruská strana, protože chce, aby se nakupoval přímo plyn, po vzoru demokratických zemí atp., tak to je opravdu už šílená záležitost, to je neuvěřitelné. A ještě nás poplivat v tom smyslu (byl ten tweet), že jsme kritizovali to, že jsme včera vzali těm pojišťovnám 14 miliard korun, čímž se zhorší samozřejmě dostupnost zdravotní péče občanům. Vláda zhorší dostupnost zdravotní péče občanům.  Takže argument žádný, jenom takovéto špinavé sliny. Takže tady zmatlala hrušky s jablky a je to opravdu otřesný obrázek vlády. Místo toho, aby řešila zdražování, tak útočí na ty, kteří navrhují řešení, která jsou správná a za druhé jsou už ověřená i v okolních demokratických zemích. Ale vláda prostě nechává naše občany platit 3krát až 5krát dražší plyn. Přestože občané už padají do finanční chudoby, do finančních problémů, prostě vládě je to úplně jedno.  Politicky bychom se my v opozici z toho asi měli v uvozovkách radovat, že nám díky vládní nekompetentnosti, nekompetentnosti vlády Petra Fialy, nekompetentnosti koalice ODS, KDU ČSL, TOP 09, STAN a Pirátů a jejich odmítáním řešit plíživou rostoucí drahotu, zametáte nám cestu k volebnímu úspěchu. Ale radovat se nemůžeme, protože tím vaším nekonáním a netečností trpí celá země, a to doslova. Lidé i stát. Tady bych dal příklad dalšího úplně - to je přesně to nastavení zrcadla - jak Evropská unie škodí. Když se podíváme na jeden z návrhů zákonů na této schůzi Sněmovny - tisk 153, kdy se tady navrhuje ze strany opozice osvobodit domácnosti od části regulované ceny elektřiny určené na podporu obnovitelných a dalších podporovaných zdrojů energie, má to pomoci zabránit růstu cen energií. No a vláda k tomu tady uvádí, že předloha podle vlády zasahuje do oblasti veřejné podpory jejíž regulace je obsažena v právu Evropské unie. Neboli přeloženo - Evropská unie to zakazuje, takže další konkrétní příklad, kdy Evropská unie škodí a brání tomu, aby šlo pomoci českým občanům. Samozřejmě vláda i kdyby to Evropská unie neodmítala, tak by to stejně neodsouhlasila, protože vláda Petra Fialy je asociální.  Je to podobné u exekucí. My když jsme tady navrhli, aby stát zrušil to 21% DPH u exekucí, protože SPD je tady v podstatě jedinou stranou, která chce pomáhat lidem v exekucích, ostatně leží tady náš návrh zákona na zestátnění exekutorů, tak v tom jsme tady opravdu jediní dokonce z celé Sněmovny, protože ten návrh už tady byl probírán minulé volební období, a všichni byli v podstatě proti tomuto, takže SPD tady jediné bojuje za pomoc lidem v dluhových pastech a za to, aby se ta situace zlepšila kolem exekucí, abychom pomohli lidem; samozřejmě dluhy se platit mají, ale ten systém musí být přiměřené, tak tady vidíme, že tu 21% DPH, protože dneska stát parazituje 21procentním DPH na exekucích, takže je zdražuje ještě o jednu pětinu, tak opět Evropská unie zakazuje to DPH odpustit z těch exekucí. Takže to jsou prostě neuvěřitelné příklady, kde nám - a nechci, aby to znělo nějak pejorativně - cizinci z Bruselu, kteří tady s námi ani nežijí, ani nemluví našim jazykem, tak nám tady diktují, co máme v České republice dělat, a zdali můžeme, nebo nemůžeme pomoci českým občanům. Já si myslím, že opravdu je to jeden z mnoha důvodů, proč si myslím, že by bylo dobré z Evropské unie vystoupit a vrátit to k tomu Evropskému hospodářskému společenství na základě těch čtyř základních svobod, to znamená volný pohyb osob, zboží, kapitálu a služeb. To SPD chce samozřejmě, ale všechno ostatní už by si měly přijímat národní parlamenty podle výsledku voleb a podle přání svých vlastních občanů bez diktátu Bruselu. A to je ten model, který prosazuje SPD, tedy co nejužší spolupráce evropských států, žádná izolace, ale bez diktátu Bruselu. To znamená, SPD je proevropskou stranou, my jsme pro evropskou spolupráci, ale nejsme prounijní stranou a naopak považujeme Evropskou unii za protievropský projekt. To se tady vždycky účelově, to tady eurohujeři dávají mezi ty termíny rovnítko - proevropský a prounijní, ale ono je to v rozporu naopak. Je to přece úplně něco jiného.  Takže jinak škoda, že tady není ministr práce a sociálních věcí Marian Jurečka z KDU-ČSL. Je to předseda KDU-ČSL také. Já jsem četl dopis pana ministra Jurečky staré okradené babičce, protože ona píše, už několik let jsem s ní v kontaktu a snažím se jí pomoct, ale je to, jako když hrách na zeď hází, když něco píšeme vládě, tak já jsem četl odpověď pana Jurečky staré okradené babičce, která ho prosila o pomoc s doplatkem na bydlení, který sociálka devět let odmítá jen proto, že majitel ubytovny jí nedal smlouvu, a přestože jí pan ministr Jurečka mohl pomoci mimořádnou finanční pomocí, tak se na ni vykašlal. A já se chci pana ministra Jurečky zeptat, co vám udělala tahle stará paní, které je 76 let? Její jedinou chybou je, že není z Ukrajiny. Je to stará žena, který celý život poctivě pracovala a platila daně. Proto na ni vláda nemá vůbec čas a nechce jí pomoci. Stát této paní, jejíž jméno samozřejmě znám a mám ho tady a jsem s ní v kontaktu, tak stát jí na oplátku, této paní, protiprávně ukrást byt, a když skončila na ubytovně, kde musí platit víc, než dělá její starobní důchod, tak jí ani nepřidá nějakou stovku navíc. Znám také případ samoživitelky, která exmanželovy dluhy přeplatila o téměř milion a stále ještě dluží. To jsou dnešní praktiky kolem exekucí. A to nejhanebnější na tom je, že 21 % z této lichvy formou DPH inkasoval stát. To je skutečně hanebné a nemravné!  Vážené dámy a pánové, je nutné zlevňovat život lidem ve všech rovinách. Nejde to jedním škrtem pera, je to skutečně celá škála opatření, která je třeba dělat, a lze to. A SPD tady po měsíce - po měsíce konkrétní řešení navrhuje. Znova říkám, je potřeba snížit ty daně na drahé základní komodity, ať jsou to pohonné hmoty, základní potraviny, ať jsou to energie. Je potřeba případně i zastropovat některé ceny, byť to někomu připadá šílené, ale jsou to ta řešení, která aplikují i jiné státy v Evropské unii, protože je potřeba prostě občanům okamžitě pomoc, okamžitě jim nějak pomoct. A samozřejmě tou otázkou je, a my na ni už tady máme odpověď, jestli se vůbec ve vládě Petra Fialy najde dobrá vůle českým občanům pomáhat, protože samozřejmě my, co tady jsme ve Sněmovně a půl roku vidíme tu vaši činnost, protože půl roku tady máte většinu už, vládní poslanci, tak u vás ta dobrá vůle občanům pomáhat úplně chybí. Já jsem se tuhle ptal občanů, protože jsem viděl nějaké obhájce vládní politiky, pár nějakých lidí tam psalo, já jsem se ptal, pocítil někdo z vás na svých peněženkách nějakou vládní pomoc? A nepřihlásil se nikdo. Takže to je realita. To je realita konání vlády České republiky! Doslova nikdo. Nikdo se nehlásí, protože nikdo na své peněžence žádnou vládní pomoc, žádnou pozitivní činnost na svých peněženkách ze strany vlády Petra Fialy nezaznamenal. A to je opravdu tristní. To je opravdu tristní situace!  A do toho ještě, jak jsem říkal, jste si včera protlačili návrh zákona, kdy vezmete 14 miliard zdravotním pojišťovnám a zhoršíte dostupnost zdravotní péče pro naše občany. My jsme tady protestovali - SPD, dali jsme návrh na zamítnutí. My jsme se snažili obstruovat a vy jste nás přetlačili, přehlasovali. Jakékoliv problémy občanů ve zdravotnictví, jakékoliv odložené výkony, jakékoliv dlouhé čekací doby, jakákoliv zhoršená péče plně padá, plnou odpovědnost má vláda Petra Fialy a je potřeba si to samozřejmě zdůrazňovat opakovaně.  Jinak tu dobrou vůli, kdybyste ji případně měli, tak můžete projevit ihned, není potřeba čekat, a to tím, jak se postavíte k programu a k návrhu dnešní schůze, zda ho ta poslanecká většina vládní koalice - tento program schůze - schválí, nebo zamítne. Přeloženo do češtině, zda schválíte, nebo zamítnete pomoc lidem. Děkuji za pozornost."
7e7f8f3bb8d7bed70eab5bbe3a8c3d2e,"Na právě probíhající schůzi Sněmovny se plně ukázala nekompetentnost nové vlády, kdy se vzájemně nemohli dohodnout, zda není jejich vládní návrh zákona protiústavní… Takovou blamáž jsem už dlouho neviděl - a to teprve začínají… Podívejte se:  Já jsem tady slyšel pana poslance Výborného z vládní KDU-ČSL a vymýšlí si tady, že tady padají různá stanoviska, jestli je něco proústavní, nebo protiústavní. Jaká různá stanoviska? Od vás, od vašeho ministra jsme přeci žádné stanovisko neslyšeli. On řekl, ať si to přečteme. To znamená, že jsme vyzvali ministra pro legislativu a ten stanovisko neřekl, takže buď neví, nebo nevím co. A v každém případě když je to tedy právník, pan Šalomoun, tak já sice právník nejsem, ale asi by měl vědět, že Sněmovna není zodpovědná vládě, vláda se zodpovídá Sněmovně. Takže mě tady a nikoho z SPD laskavě neúkolujte, že si mám něco přečíst. Já nejsem ani váš koncipient, ani nikdo jiný a prostě sdělte jednoduše stanovisko. Chovejte se normálně slušně. My jsme vás tady požádali o stanovisko a vy jste arogantní. Proč tady dospělí lidé, nás je dvacet, dobře, jiné opoziční strany je sedmdesát dva, volili nás dohromady miliony lidí a proč nás tady úkolujete vy, který nejste zvolený vůbec nikým?   Vždyť vy nemáte vůbec mandát od žádného voliče. Takže já bych vás chtěl požádat, vím, že jste tady první den, ale mohli bychom mít snad všichni trochu korektní vztahy, ne? Takže když se vás zeptáme jako vlády - a já si přesně pamatuju na tato slova, která, tuším, říkal Zbyněk Stanjura - říkal a vytýkal, my jsme byli také opozice v minulém volebním období, vytýkali jsme vládě i my jako opozice, Sněmovna se nezodpovídá vládě, ale vláda se zodpovídá Sněmovně. Přesně ten obrat si tady pamatuji, že tady opakovaně padal. A je to správný obrat. To je přece obrat, se kterým určitě souhlasíme. Ale teď by bylo dobré, kdybyste to taky dodržovali vy. To je všechno. Protože situace se zase někdy může obrátit a zase budeme chtít v té Sněmovně vzájemně vědět ty informace a mít nějakou slušnou korektní odpověď. O to tady jde. Takže bych chtěl opravdu požádat pana ministra a teď to přičítám určité nezkušenosti, aby nebyl arogantní, neúkoloval nás tady, že si máme něco někde přečíst, protože pak to vypadá, že neví. Pak to vypadá, že není kompetentní. A to přece nechcete, pane ministře, takhle vypadat. Proto jsem vás chtěl požádat, zdali byste sem šel a jednoduše to řekl v jedné, dvou větách. A máme to zkraje, můžeme si podat ruce, možná se tady budeme vídat celé čtyři roky, možná ne, ona ta životnost bývá různá.  Ale o to jsem vás chtěl poprosit."
85d847512e9e40ef09ea1b04bd7c405a,"Vláda Petra Fialy (ODS) škrtla 14 miliard korun zdravotním pojišťovnám a hrozí tak zhoršení dostupnosti zdravotní péče pro naše občany a také pracovních podmínek zdravotníků. Vláda se rozhodla dát peníze Ukrajině místo českým potřebným lidem...👎 A ministr zdravotnictví Vlastimil Válek (TOP09) je takový srab, že se přes opakované výzvy bál vystoupit ve Sněmovně, aby se nedostal pod kritiku opozice… 👎 Podívejte se:  No, vážené dámy a pánové, to, co my bychom taky chtěli za SPD, aby se tady vyjádřil ministr zdravotnictví Vlastimil Válek z TOP 09, proč vláda bere 14 miliard zdravotním pojišťovnám a chce zhoršovat dostupnost zdravotní péče pro naše občany a podmínky pro zdravotníky... Teď jsem zahlédl, že ministr financí Zbyněk Stanjura tady něco šušknul panu ministrovi Válkovi a odezírali jsme z úst, že mu řekl, aby nevystupoval, takže to je tedy opravdu zajímavé. Ale to by mohl tady pan ministr vyvrátit, nebo potvrdit, co říkal, právě proto to tady jakoby nadnáším, protože vy jste takový mluvný jinak, pane ministře, tak snad vám teď nedojdou slova.  A taky ten argument tady paní místopředsedkyně Sněmovny Kovářové (STAN), že je uzavřená rozprava. Paní místopředsedkyně, to tady na nás nehrajte. Pan ministr může vystoupit a tím znovu otevřít rozpravu. Takže to není žádný argument. Je to skutečně jenom na panu ministrovi Vlastimilu Válkovi a na kterémkoli z ministrů včetně tady pana premiéra Petra Fialy, který taky může vystoupit a otevřít rozpravu, abychom slyšeli ministra zdravotnictví Vlastimila Válka. Takže je to na vás, pane premiére, jestli to konečně ministr zdravotnictví tady vysvětlí - to přece je garant zdravotnictví ve vaší vládě - jestli umožníte, aby nám řekl, proč berete těch 14 miliard zdravotním pojišťovnám. Tady zazněla řada argumentů, vystoupili tady lékaři jak z poslaneckého klubu SPD, tak z druhé opoziční strany poslaneckého klubu ANO. Takže, pane ministře, my bychom rádi věděli váš názor na to a hlavně odpovědi na ty naše otázky. Protože, znovu zopakuju, berete 14 miliard korun zdravotním pojišťovnám. To skutečně může způsobit zhoršení dostupnosti zdravotní péče a pracovních podmínek zdravotníků. Je to velice závažná věc. A my vás žádáme o to, abyste vystoupil a vyjádřil se k tomu. A my když tak budeme samozřejmě krátce reagovat. Děkuji."
88b10dcb2e69514e0aecd3a877514158,"Právě ve Sněmovně hlasujeme o finálním vládním návrhu státního rozpočtu na letošní rok. Hnutí SPD nepodpoří tento státní rozpočet, jelikož vláda Petra Fialy neřeší zdražování a místo, aby vláda škrtla peníze nepřizpůsobivým, politickým neziskovkám, solárním baronům, tak škrtá peníze slušným a pracujícím občanům. Hnutí SPD podporuje slušné občany a z toho nebudeme ustupovat. Podívejte se, co jsem k tomu řekl:  Je nutné, abych tady zdůraznil, že vláda Petra Fialy v rozpočtu na letošní rok snižuje podporu zdravotně postiženým občanům, snižuje podporu rodičům samoživitelům, snižuje podporu důchodcům a snižuje podporu studentům. S tím SPD zásadně nesouhlasí. Navíc vláda přináší snížení úrovně zdravotní péče, nízké ohodnocení potřebných profesí, jako jsou například hasiči, policisté, vojáci, nepedagogičtí pracovníci a tak dále.  Tento vládou Petra Fialy navržený státní rozpočet je zároveň proinflační a protirůstový, protože omezuje investice.  Zároveň vláda Petra Fialy z ODS stále nepřichází s opatřeními na pomoc lidem a firmám, zasaženým rostoucími cenami energií a pohonných hmot, například po vzoru Polska, Maďarska a Slovenska, v dočasném snížení daní na základní potraviny a energie, stanovení maximální ceny pohonných hmot či energií, dočasné zmrazení úrokových sazeb u hypoték a tak podobně.  Poslanci SPD proto připravili desítky pozměňovacích návrhů, konkrétně 21, v přesunech jednotlivých kapitol o celkovém objemu téměř 60 miliard korun. Rozhodně nechceme ubírat peníze našim slušným a pracujícím občanům, kteří jsou pro nás na prvním místě.  V souvislosti se státním rozpočtem musím dále říct, že ani v tento moment neznáme, jak se vláda Petra Fialy rozhodne v příštích dnech o tom, za kolik miliard chce vyvézt zbraně na Ukrajinu, kolik budou stát případně přesuny vojáků, o kterých vláda rozhodne, kolik Ukrajinců k nám přijde a bude čerpat nejen státní podporu, ale také zdravotní pojištění. To vše bude rozhodovat s plnou odpovědností vláda Petra Fialy nehledě na dnes odsouhlasený rozpočet.  V České republice je od počátku rusko-ukrajinského válečného konfliktu k dnešnímu dni odhadem 150 tisíc uprchlíků z Ukrajiny a počet nadále stoupá. Hnutí SPD podporuje materiální a humanitární pomoc ukrajinským uprchlíkům na nezbytnou dobu. Na nezbytnou dobu. Zároveň ale nemůžeme zavírat oči nad tím, že zaznamenáváme velké množství zpráv od našich občanů, kteří mají v souvislosti s touto velmi početnou uprchlickou vlnou obavy o udržitelnost našeho zdravotního systému, situaci na pracovním trhu, bezpečnost, a naše občany trápí také zdražování energií, pohonných hmot, potravin a bydlení. Ze strany vlády Petra Fialy z ODS i ministra vnitra Víta Rakušana z hnutí STAN stále chybí přes opakované výzvy informace o plánu, jakým konkrétním způsobem chce vláda tyto klíčové oblasti řešit, aby nebyl narušen sociální smír v naší republice.  Navíc vláda minulý měsíc odsouhlasila škrtnutí 14 miliard korun pro zdravotní pojišťovny, což i s ohledem na současnou situaci zhorší dostupnost zdravotní péče. S tím hnutí SPD nesouhlasí.  Vláda by měla osekat na maximum zbytné výdaje. To ale neudělala. A nejen to. Vláda neuvěřitelně plýtvá veřejnými penězi. Podle mluvčího Ministerstva zdravotnictví Ondřeje Jakoba dává stát jen za látky od společnosti Pfizer 750 miliónů korun měsíčně. Přitom ale zájem o očkování rapidně klesá a řada vakcín se likviduje. Podle informací Hospodářských novin stát nechal zlikvidovat vakcíny za zhruba 200 - 250 miliónů korun, tedy za čtvrt miliardy korun. To jsou peníze, které bychom jistě uměli využít jinak než je dát za vakcíny, které se vyhodí do kanálu. Podle informací Hospodářských novin není ani možné nepotřebné vakcíny poslat do jiných zemí, není totiž o ně zájem. Stát vakcíny ničí, protože o ně téměř nikdo nestojí. A mají samozřejmě dobu expirace.  Mezi farmaceutickou společností Pfizer a Českou republikou jsou přitom dodávky vakcín nasmlouvány do konce roku 2023. Tímto způsobem dochází k plýtvání finančních prostředků a Ministerstvo zdravotnictví řízené Vlastimilem Válkem z TOP 09 v tomto případě nekoná s péčí řádného hospodáře, jak vyžaduje zákon.  Alarmující je také situace kolem Novavaxu. Vláda objednala 772 tisíc nových vakcín tohoto typu. Ve dvoudávkovém schématu je to vakcína pro 386 tisíc lidí. O vakcínu, která měla přesvědčit prý i odmítače, ale téměř nikdo nemá zájem. Na očkovací dávku od firmy Novavax se ke konci února zaregistrovalo pouze 8 tisíc lidí.  Chybné objednávky vakcín jsou jen ukázka vládou vyhozených peněz, konkrétně toho, co se děje u pana ministra zdravotnictví z TOP 09 Vlastimila Válka.  Dalším příkladem, na který upozornil například ekonom Vladimír Pikora, jsou dotace, což v praxi znamená obvykle, že se vezmou peníze daňových poplatníků a těch, kdo jsou úspěšní a efektivní, a dají se těm neefektivním. Tady ale musím uvést výjimku, jako například naše zemědělce, kteří by se bez dotací uživili, ale nesměla by je likvidovat jejich konkurence ze Západu a z Polska, kde tamní zemědělci dostávají vysoké dotace.  Jako milovníkovi fotbalu a hokeje se mi to říká s těžkým srdcem, ale ukázkovým příkladem vyhozených peněz je způsob využití dotace pro fotbalovou asociaci České republiky, kde vedení asociace létalo soukromými lety. Půlmiliardová dotace by se měla přece využívat na podporu sportu, což je jednoznačně záslužná věc.  Když to shrnu, u dotací, které vláda vyhazuje neefektivně oknem, platí Haškův pozměněný citát ze Švejka: To se nám to hoduje, když nás druzí dotují.  Znovu se potvrzuje, že vláda není schopna řešit rostoucí inflaci a drakonicky rostoucí ceny energií pohonných hmot i zdražování potravin a bydlení pro naše občany a firmy.  Česká Fialova vláda jako jediná země v rámci V4 dosud nepředstavila ani nerealizovala žádný plošný funkční plán na zlevnění cen energií, potravin, bydlení či pohonný hmot pro občany.  Za hnutí SPD ještě dodám, že zároveň odmítáme nerealistický plán Green Deal, takzvaný Zelený úděl, prosazovaný Evropskou unií. Což je také jeden ze zásadních důvodů, proč se tady zdražují energie. Stamiliardové prostředky je podle našeho názoru nyní nutné věnovat na posílení naší energetické soběstačnosti a bezpečnosti.  Vláda funkčně pro občany neřeší ani zdražování pohonných hmot. Vládou navržené zrušení silniční daně či přimíchávání biosložek do paliv zásadní zlevnění nepřinese. Tento vládní návrh považuji za selhání vlády a za krátkou dobu to všichni uvidí. Zrušení přimíchávání biosložek do paliv přinese zlevnění cirka v průměru koruny, jednu koruny, na litr pohonné hmoty. Navržené zrušení silniční daně se běžných soukromých občanů a rodin netýká.  To znamená, vládou představené návrhy na zlevnění ceny pohonných hmot na včerejší tiskové konferenci byly výsměchem občanům. Byla to ukázka toho, že vláda Petra Fialy vůbec nepochopila závažnost situace. Já tady říkám jasně, že jestli vládní koalice ODS, TOP 09, STAN, KDU-ČSL a Pirátů neumí vyřešit drahé energie, drahé pohonné hmoty, drahé základní potraviny a drahé bydlení, tak podejte demisi.  Máme skoro půl roku po volbách. Skoro půl roku má vaše vládní pětikoalice většinu v Poslanecké sněmovně. Je už na čase si přiznat, že premiér Petr Fiala na to prostě manažersky nemá. Není to krizový manažer. Vidí to úplně všichni, všichni to vidíme. Protože vlády v Polsku, Maďarsku, na Slovensku, už dávno tuto situaci řeší. Dávno už tam v těchto zemích začala fungovat řešení.  Slovenské domácnosti budou dostávat elektrickou energii až do konce roku 2024 za cenu, za níž ji odebírají nyní. Slovenská vláda to oznámila už v únoru. Slovenské rodiny by tak měly na účtech za elektřinu až do roku 2024 ušetřit celkem asi miliardu eur, což je cca 25 miliard korun, které ušetří slovenská vláda slovenským peněženkám, slovenským občanům.  Udělá už vláda Petra Fialy konečně něco pozitivního pro naše občany? Znovu říkám, jestli vláda Petra Fialy neumí vyřešit drahé pohonné hmoty a energie, tak podejte demisi. Vy jste i zadarmo drazí a to doslova. Například v Polsku snížili už na začátku února DPH z pohonných hmot z 23 na 8 %. Proto čeští občané jezdí tankovat do Polska. Maďarsko stanovilo maximální možnou cenu pohonných hmot zhruba na 33 korun za litr. Vláda Petra Fialy nedělá pro české občany vůbec nic.  Vy vysáváte peněženky českých občanů, kteří platí předražené složenky, předražené pohonné hmoty, zatímco v okolních zemích všichni už tu situaci řeší a už dávno zlevňují tyto klíčové komodity pro všechny občany a firmy. To znamená, tady všech 10 milionů lidí v naší republice doplácí na vaší neschopnost nebo na vaši nechuť to řešit. Vy nejste vláda pro občany České republiky, pro ty běžné lidi. Možná jste vláda pro elity, ale to není většina občanů České republiky.  To znamená, jenom připomínám, že ceny pohonných hmot stouply zatím v důsledku obchodních spekulací jenom za poslední týden na 50 korun za litr z předcházejících 35 korun. A vy to vůbec neřešíte. Na naše občany vaše vláda čas nemá. Už tady půl roku máte většinu ve Sněmovně a není pravdou, když tady někdo bude říkat, že vaše vláda byla jmenována v prosinci. To sice pravda je, ale poslaneckým návrhem jste tady dávno už do Sněmovny vaše návrhy mohli dát a v prosinci už jsme je tady mohli prohlasovávat. Problém je, že poslanci vládní koalice, těch 108, nemá nic připraveného, takže ani neměli co navrhnout.  Protože jste obelhali veřejnost loni v kampani, kdy jste tady rok říkali, že jste připraveni vládnout jak programově, tak personálně. A teď to lidi vidí na vlastní oči. Poláci mají levnější benzín. Maďaři mají levnější benzín, mají levnější základní potraviny, protože vláda přikročila ke snížení DPH. Slovenská vláda pomohla občanům plošně, plošně. Vy jste ani jedno plošné řešení nenavrhli, nic, nula. A ještě lidé píší, že jsou občané šikanováni, když si v Polsku natankují, jestli si nenatankovali moc ze strany celníků, kteří spadají pod ministra financí Zbyňka Stanjuru. Ti celníci za to nemůžou, ti jsou pod služebním zákonem, můžou za to vládní politici.  Cena plynu na burze překonala minulý týden 200 euro za MWH. Přitom před rokem stála jedna MWH celkem 17 euro. Současná koaliční vláda ODS, KDU-ČSL, TOP 09, Pirátů a STAN opožděně, až nyní, začíná - samozřejmě pouze verbálně - hovořit o potřebě změn v energetické koncepci. Já vám říkám, že je velké štěstí, občané mají velké štěstí, že je pouze mírná zima a občané v rodinných domech a na vesnicích mají stále možnost přitápět si kamny na tuhá paliva. Mají velké štěstí, protože tady vládne tak neschopná vláda, že kdyby tady nebyla mírná zima, tak je řada občanů v zoufalé situaci, protože nebudou mít ani na to si pořádně zatopit, řada rodin.  To je nejhorší vláda od roku 1989 a píše mi to už obrovské množství lidí. Můžete se podívat i na mé sociální sítě, sleduje mě kolem 300 tisíc občanů České republiky jenom na Facebooku. Mají toho dost už té vaší vlády. Protože příjmy zůstávají stejné, ale výdaje se zvyšují a vy neděláte vůbec nic pro české občany, nic. A cokoliv, co uděláte, tak samozřejmě bude zase dobře v tom, že to bude opět a opakovaně, jak už to bývá tady pravidlem, i díky tlaku SPD, že vás do toho konečně dotlačíme.  Ale to, že jste zadarmo drazí, protože v únoru už okolní země i z V4 ulevily občanům a naši občané musí platit všechno draze, protože vy jste jim nic nenabídli. To je jasné, to už vidí úplně všichni. Sami jste si přidali tři ministry navíc. Místo 15 ministrů je 18 ministrů. Protože jste pětikoalice a bylo málo korýtek. Kapitola Úřadu vlády - protože teď tady mluvíme o státním rozpočtu - v tom vašem návrhu je jedna z mála kapitol, kde si navyšujete, protože potřebujete téměř sto dalších lidí na aparát pro ty tři nové ministry. Desítky milionů korun navíc ročně pro ně potřebujete.  Přitom jste lhali minulý rok - tuším, že to bylo v listopadu nebo v prosinci - že ti tři ministři navíc nebudou žádné vícenáklady. Všichni jsme to v médiích slyšeli. Vy si lžete normálně do kapsy a už se zamotáváte do svých vlastních lží. Všichni jsme to v médiích slyšeli, když jste říkali, že ti tři noví ministři - je to paní Langšádlová, ten jeden ministr z TOP 09, pak je to pan Šalomoun, to je ten z Pirátů, ministr pro legislativu, pak ten třetí je ministr Bek, to je hnutí STAN, ministr pro evropské záležitosti. Tři nové funkce, tři noví ministři. Lhali jste veřejně lidem i médiím a teď pro ně navyšujete v kapitole rozpočtu desítky milionů korun navíc na jejich aparát. Zřejmě pro zase různé  zasloužilé  politické spolupracovníky. A nejenom pro ty je to navýšení.  Takže vy pro sebe máte, sami jste si přidali, sami u korýtek chrochtáte nahlas, sosáte plnými doušky, ale na občany, pro občany České republiky, žádný návrh nemáte, jak ulevit jejich peněženkám.   Samozřejmě v souvislosti s drahými energiemi hnutí SPD také jasně odmítá, už opakovaně vás k tomu vyzýváme, vládu, nejenom abyste odmítli ten Green Deal Evropské unie. My si musíme prostě zajistit sami energetickou bezpečnost a soběstačnost. Ale také je potřeba jasně odmítnout, a jasně odmítáme v SPD, systém obchodování s emisními povolenkami prosazený v Evropské unii, který tlačí ceny energií nahoru. Česká republika musí odstoupit od obchodování s energiemi na energetické burze v Lipsku. Nemá žádnou logiku a je to kvůli vám, kvůli vládě, ale i kvůli té předešlé vládě, že my tady vyrábíme levnou energii, pak nám ji v zahraničí zdraží a pak si čeští občané tu původně levnou energii vyrobenou v České republice draze kupují zpátky. Kdo to kdy viděl, tenhleten zrůdný systém? A lidi na to nemají. To je ten problém, že lidi na to už nemají, nemají peníze. A SPD je tady pro slušné lidi, pro ty slušné lidi, pro důchodce, pro pracující občany. My tady nejsme pro nějaké nepřizpůsobivé, kteří si teď zívají, protože vy jste jim ještě valorizovali dávky.  Takže když to znova shrnu a znovu to musím zopakovat, už potřetí, tuším, tady ve svém projevu - je již téměř půl roku po volbách a vláda Petra Fialy z ODS neudělala po celou dobu vůbec nic pro občany, aby zlevnila energie, potraviny, či zlepšila dostupnost bydlení. My konkrétní návrhy také přinášíme i v rámci našich pozměňovacích návrhů, k tomu se dostanu za chvíli. A jsem zvědavý, jestli pro to bude vaše vláda hlasovat, protože když sami jste neschopní, naše návrhy odmítáte, sami nic nenavrhujete, tak znova vám nastavíme dneska při hlasování zrcadlo, vaší vládní pětikoalici - ODS, TOP 09, STAN, KDU-ČSL a Piráti - kteří ničí peněženky českých občanů. Vládě Petra Fialy totiž evidentně vůbec nedošlo, co se tady děje, jak závažný je problém toho zdražování pohonných hmot, energií, bydlení a potravin pro občany, jak fatálně to ovlivňuje většinu občanů České republiky. Vy jste jak na Marsu, vy žijete v té své luxusní vládní bublině a vůbec nevíte, jak žijí běžní lidé. Já se ptám - udělala vládní pětikoalice ODS, STAN, TOP 09, KDU-ČSL a Pirátu pro naše občany vůbec něco za těch téměř půl roku, co tady máte většinu? Odpověď je - nic. Nic. Tady žádné plošné řešení, žádný plošný návrh zlepšení životní úrovně českých občanů jste nepředložili. Znova říkám, to jsem tady nezažil. Nejsem v politice tak dlouho, ale pár let tady jsem. Já jsem takhle příšernou vládu ještě nezažil, která ani po půl roce, ta vládní většina, není schopna prosadit ani jeden plošný návrh, který by zásadně zlepšil úroveň, životní úroveň českých občanů.  Před volbami tvrdili opakovaně strany této vládní koalice - ODS, KDU-ČSL, TOP 09, Pirátů a STAN - že jsou na vládnutí připraveny. Potvrzuje se, že to byly pouze lživé sliby voličů. Vyzýváme, jménem hnutí SPD vyzývám současnou vládu, aby začala tyto věci, které pálí naše občany, konečně řešit. Je to povinnost vlády vůči občanům. Vláda České republiky má k dispozici regulační nástroje podobně jako Polsko anebo Maďarsko, ale i Slovensko, ale nekoná. Vláda česká nekoná. Vláda Petra Fialy z ODS není schopna řídit stát a nechá se pouze vléci sledem událostí, na které reaguje pozdě, špatně anebo vůbec. A proto znovu opakuji, měli byste podat demisi, už je toho dost. Lidé se dostávají do obrovských sociálních problémů, lidé už nemají peníze. Mně píše obrovské množství zoufalých voličů a já myslím, že už to opravdu stačí. Přiznejte, že na to nemáte, že nemáte nic připravené a položte to, protože se potom Česká republika nedoplatí, protože až lidé budou v exekucích, dluhových pastech, nebudou mít na základní potřeby, už bude pozdě. A už těch lidí je řada.  Ale zpátky ke státnímu rozpočtu jako celku. Je třeba, jak vyplývá i z mého projevu, je třeba od základu překopat rozpočet a systém čerpání státních peněz. Je třeba změnit dotační filosofii, která je dnes doslova ekonomicky zvrhlá, protože ve jménu vyčerpání unijních dotací stát dotuje kdejakou hloupost, aniž by myslela na to, zda je to třeba a také na to, že to fakticky z velké části nakonec platíme ze svých peněz a že nic, žádná koruna ani z Bruselu není zadarmo.  Vážené dámy a pánové, nemá smysl, abych tady hodiny - a věřte mi, že těch problémů, co už nasekala tahleta vláda, nejenom, co se týče tohoto návrhu rozpočtu, ale kvůli tomu nicnedělání, nebo když něco udělá, tak ještě špatně, tak je tolik, že bych tady mohl mluvit i více než šest hodin, co jsem mluvil minule. A já vím, že by mi tady rádoby demokratické vedení Poslanecké sněmovny, v uvozovkách pochopitelně, zase skákalo do řeči, přerušovalo by mě, že nemluvím k věci, že je to nepohodlné, že to musíte poslouchat. Vy byste chtěli, abyste nás jako opozici měli na nějakých provázcích a mohli jste nás jenom vodit nebo umlčet. Ale my se umlčet nenecháme v SPD a naši voliči taky ne. Já za SPD budu do posledního dechu bojovat zas našich půl milionu voličů, více než půl milionu voličů, kteří nás volili. Budu bojovat a budu bojovat až do konce za to, aby měli lepší životy, aby měli více peněz, bezpečí a spravedlnosti, občané České republiky, naši voliči. A můžete se klidně stavět na hlavu. Já vím, že typicky ministr vnitra Vít Rakušan začal už taky používat ty podpásové argumenty, začal špinit SPD, prý dezinformace nebo co. Tak kdy ministr vnitra konečně vysvětlí, kdo teda sponzoroval tu jejich kampaň Piráti - STAN. Dodnes neřekl, už je půl roku po volbách, kdo jsou koncoví majitelé firem, kteří sponzorovali volební kampaň pirátů a STAN. To je ministr vnitra? Dodnes to neřekl, pořád na to čekáme. To je přece úplně šílené. A tenhleten člověk tady říká u ostatních, ostatní lidi tady nálepkuje. Vždyť ten už to měl složit dávno přece.  A teď se vyjádřím krátce k našim pozměňovacím návrhům. Samozřejmě naši poslanci už se podrobně i jinak v minulosti k tomu vyjadřovali. Hnutí SPD navrhuje v několika pozměňovacích návrzích snížit odvody do Evropské unie. Zásadně snížit odvody do Evropské unie. Vy je zvyšujete, my je snižujeme, a řeknu proč. Protože např. naše poslankyně Karla Maříková z SPD navrhuje snížit peníze do Evropské unie a místo toho abychom podpořili české zdravotnictví, kde vyberete 14 miliard a zhoršujete zdravotní péči v České republice. Vláda zhoršuje dostupnost zdravotní péče v České republice. Víte, že jsem na to už tady upozorňoval před pár týdny a teď i v souvislosti s tou uprchlickou vlnou z Ukrajiny je to více než aktuální téma, udržet dostupnost zdravotní péče v České republice i pro občany České republiky. A vy snižujete. My to chceme zvýšit. Kdyby aspoň udržet, ale vy to chcete snížit. Takže my máme ten návrh přesně opačný. Vy snižujete a my to zase dorovnáváme.  Dále navrhujeme podpořit hasiče a policisty. To je náš návrh. Navrhujeme podpořit hasiče a policisty, kterým vaše vláda, vláda Petra Fialy, doslova ukradla již slíbené peníze od letošního roku. A SPD stojí pevně za hasiči, za policisty, podporujeme i vojáky, podporujeme i další potřebné profese. Úplně se tady zapomíná - už jsem o tom hovořil - na ty nepedagogické pracovníky, kteří pracují ve školách. Ano, učitelé dostali navíc, my jsme pro to samozřejmě hlasovali, ale co školníci, co uklízečky, co kuchařky? A takových profesí je spousta, my plošně chceme, aby ti lidé měli důstojné životy. A myslím, že není potřeba vyhazovat peníze do Evropské unie teď.  Evropská unie nám naopak tady zdražuje životy Green Dealem, takže vy jí tam ještě sypete peníze, místo abyste pomohli českým občanům.  Takže co se týče podpory policistů, hasičů, tak to tady navrhuje náš poslanec Radek Koten s Karlou Maříkovou, poslanci SPD. Dlouhodobě se věnují této problematice a podporujeme společně hasiče, policisty a ty další profese, o kterých říkáme. Vláda je naopak nepodporuje. Vláda je nepodporuje, SPD je podporuje. Takže tady navrhujeme ty pozměňovací návrhy, dali jsme si práci, aby se samozřejmě tady o tom hlasovalo.  Dále SPD - my těch návrhů máme opravdu, jak jsem říkal, poměrně hodně, ale navrhujeme také, a znovu říkám, uberme peníze Evropské unii, navrhujeme víc než 30 miliard Kč, aby se ubralo na odvodech do Evropské unie, a mimochodem navrhujeme podporu zemědělců českých, konkrétně například chovatelů prasat, protože jak víme, potraviny se zdražují, Češi rádi jí vepřové, nejsme soběstační v tom, ano, takže my, jeden z našich pozměňováků, náš poslanec Oldřich Černý z SPD velmi správně, někomu to může být k smíchu, to si umím představit, někomu z vlády, ale prostě my navrhujeme, ano, navrhujeme zvýšení podpory chovatelů prasat přes Státní zemědělský a intervenční fond. Ale i jiných producentů českých potravin, protože je potřeba zlevnit tyto základní komodity, mezi které jednoznačně vepřové v České republice patří.  Ano, co se týče snížení peněz do Evropské unie, a zase chceme navýšit výdaje pro řešení krizových situací a civilní ochranu obyvatelstva, také je to teď tématem, tak má hezký pozměňovák náš poslanec Vladimír Zlínský z SPD, takže to je také správně.  Máme tady další pozměňovací návrhy, například naše poslankyně SPD Marie Pošarová navrhuje, a to je velice důležité, vláda na to kašle samozřejmě, vláda Petra Fialy, jí je to šumafuk, tak navrhuje, abychom zvýšili podporu Státního fondu podpory investic o jednu miliardu a podpořili tak půjčky manželům a rodinám na pořízení či rekonstrukci bydlení. To je důležité, protože se hrozně prodražuje bydlení. Vy nejste schopni ani zastropovat sazby u hypoték, jako to udělali Maďaři, takže opět to není návrh, aby někdo neříkal Okamura navrhuje populistické návrhy, nesmysl. Jsou to normální návrhy, které v jiných blízkých civilizovaných zemích probíhají, jenom vláda Petra Fialy naopak vůbec nic nedělá, kašle na občany. Takže také to tady navrhujeme.  Ano, samozřejmě téma našeho poslance SPD Radovana Vícha, armáda, protože, jak víme, tak náš poslanec Radovan Vích je plukovník ve výslužbě, je to specialista, má jak střední, tak vysokou vojenskou školu, takže ví, co a jak jako jeden z mála tady, co se týče armády. Není to žádný amatér, který chce řídit armádu a nevyzná se. A my právě navrhujeme tady výdaje na modernizaci české armády, protože hnutí SPD prosazuje - my podporujeme armádu, podporujeme vojáky, podporujeme modernizaci české armády. Ovšem chceme, aby byla změna strategie české armády na ochranu českého území a ochranu občanů České republiky, nikoliv aby prioritou byly jako dosud expanzívní mise tisíce kilometrů v zahraničí, které notabene skončí ještě neúspěšně, jak jsme viděli v Afghánistánu.  Takže to tady Radovan Vích právě (správně?) navrhuje, modernizace armády, modernizace stávající techniky také atd. A samozřejmě ty peníze, jak jsem říkal, odebíráme z těch kapitol, které podle našeho názoru nejsou prioritou, ovšem to je mimo rozpočet armády.  Dále tady má, koukám, hezké pozměňovací návrhy, já zmiňuji některé, i náš poslanec Jiří Kobza, naši poslanci, oba dva lékaři, Iveta Štefanová a Jan Síla, kteří chtějí podpořit zase platově pracovníky ve zdravotnictví, na hygienických stanicích, chtějí také zvýšit podporu pro nemocnice, odborné léčebné ústavy, lůžková zařízení. Prostě naši poslanci, protože máme v našem klubu poslance všech odborností, tak se snažíme právě ubrat tam, kde ubrat můžeme, to jsou například odvody do Evropské unie, to v tuto chvíli občanům nic nepřináší. K čemu je občanům - k čemu jsou odvody do Evropské unie občanům, když nemají ani na energie? Když nemají ani na pohonné hmoty. K čemu to pak je, celé to členství. Ale vláda má pokřivené priority, takže to je ten výsledek, tohleto. A takové ty nesmysly, přijdeme o dotace, co má obyčejný člověk z dotace dneska, když nemá na energie? Když se musí rozmýšlet, jestli si dá to košíku základní potraviny? Co z toho má, když ty dotace jdou jenom vyvoleným. Ano, některé můžou být potřebné, ty dotace, ale ta otázka zní, co z toho má běžný občan, který nemá dneska ani na energie! Takže to jsou úplně nesmyslné argumenty. To jsou přece argumenty, které jsou jak z Marsu úplně. Takže hezké pozměňováky mají i tito naši poslanci.  Dále vidím tady hezké pozměňováky, jak náš poslanec, co má u nás gesci, Zdeněk Kettner, co se týče zvýšení podpory právě třeba platů nepedagogických pracovníků, tady kolega Kettner z SPD navrhuje, je učitel z povoláním, takže přesně ví, o čem hovoří.  Dále tady máme hezké pozměňovací návrhy, které jsme předložili, naši poslanci, Karel Sládeček s Janem Hrnčířem, kteří jsou v rozpočtovém výboru. To je právě ten největší náš pozměňovák, že snižujeme odvody do Evropské unie o 30 miliard korun, a naopak navyšujeme, a tady je to klíčové, to je to, co jsem zmiňoval už ve svém projevu, avizoval, že těch 30 miliard my chceme, aby se přesunulo na podporu snížení dopadu růstu cen energií a vysoké inflace pro obyvatele. Takže to je ten pozměňovací návrh, kde chceme zvýšit výdaje v té rozpočtové rezervě, ale mělo by to být určeno podle našeho názoru právě na snížení dopadu růstu cen energií a vysoké inflace pro obyvatele.  Takže my přicházíme s konkrétními návrhy, já už vím, jak do dopadne, vy si vyberete, vláda si vybere odvod do Evropské unie, z kterého občan nic nemá, který nemá na energie, a my chceme, abychom ty peníze radši dali na pomoc, na plošné snížení dopadu růstu cen energií a vysoké inflace pro obyvatele. Takže my vám tady hezky nastavíme zrcadlo tímto pozměňovacím návrhem a já už vím, jak to dopadne tedy, vy samozřejmě radši odvedete do EU, než abyste pomohli občanům. To je přece jasné, ale bude se tady o tom samozřejmě hlasovat, o tom našem návrhu, protože pro nás jsou čeští občané, slušní občané na prvním místě. Pro vás je Brusel na prvním místě. Takhle to tady dopadne. Pro vás je zahraničí na prvním místě, pro nás je na prvním místě potřebný český občan, což dneska jsou všichni občané a firmy, mají dneska problémy s drahými energiemi, pohonnými hmotami, ale i drahými potravinami a bydlením.  Dále tady máme také pozměňovací návrh, to je opět Karel Sládeček a Honza Hrnčíř, na podporu speciálního školství, protože hnutí SPD podporuje zdravotně postižené občany. Hezké pozměňovací návrhy mají tady také naši poslanci SPD Lucie Šafránková, Vladimíra Lesenská, Radek Rozvoral, kteří - protože vy v tom rozpočtu berete v podstatě například rodičům samoživitelům, snižujete podporu invalidům, no a my, mimo jiné, ještě budu pokračovat, tady v jednom z pozměňovacích návrhů naopak podporujeme pěstouny a pěstounskou péči, protože tam je to podhodnoceno. Dále v těchto pozměňovacích návrzích zvyšujeme příspěvek na péči pro osoby se zdravotním postižením, vy naopak odmítáte zvýšit ten příspěvek na péči adekvátně, ten příspěvek na péči se nezvyšoval už několik let. Vláda Petra Fialy kašle na invalidní spoluobčany, SPD naopak podporuje. Takže tady máme k tomu pozměňovací návrh, už víme, jak to dopadne, protože toto je asociální vláda, tak pochopitelně budete hlasovat proti zvýšení příspěvku na péči, vy, vaše vládní koalice.   My SPD budeme hlasovat pro zvýšení příspěvku na péči pro zdravotně postižené občany. Ale vy nás přehlasujete, protože je vás 108. Bylo vás 107, ale pan Farský konečně složil, tak už je doplněn. Takže my podporujeme tady invalidy.  Další pozměňovacími návrhy: Lucie Šafránková tady už individuálně navrhuje zvýšit peníze konkrétně o 100 milionů na udržení dostupnosti sociálních služeb pro občany se zdravotním postižením. Takže my tady, ať to nemusím celé vyjmenovávat, máme tady také, zvyšujeme částku na náhradní výživné pro nezaopatřené dítě. Vy snižujete podporu rodičům samoživitelům, my to chceme zase zpátky dorovnat. Prostě to je takový programový střet tohleto, ta vládní pětikoalice, která je totálně proti slušným lidem. To je šílené, co vy jste tady navrhli. Ještě v téhle situaci, kdy lidi nemají peníze a ještě navyšujete miliardy Evropské unii. To je potřeba opakovaně zdůraznit, co v tom rozpočtu děláte. To je úplně neuvěřitelné. Sami sobě si navyšujete na Úřadu vlády a Evropské unii. A berete slušným lidem. To je potřeba opravdu tady zdůrazňovat opakovaně.  A také samozřejmě navrhujeme zvýšení podpory osobám se zdravotním postižením formou třeba i příspěvku na mobilitu, příspěvku na zvláštní zdravotní pomůcky a tak podobně. Ale vždycky je to na té výdajové straně tak, aby to bylo z položek, já jsem tady namátkou příklady říkal, které jsou z našeho pohledu zbytné.  Takže to jsem v kostce probral část našich pozměňovacích návrhů. SPD navrhuje, jak jsem již v úvodu sdělil, 21 pozměňovacích návrhů celkem za 59 miliard korun. V podstatě znovu říkám, principiálně je tahle podpora slušných lidí a přesně říkáme, kde na to vzít. Takže znovu říkám, jak už jsem tady vysvětlil, že my v SPD prostě pro takové vládní rozpočty, které nemají ani symbolicky nastavené parametry nějaké efektivity, tak prostě hlasovat nemůžeme a nebudeme. A znovu zopakuji, že hnutí SPD podporuje slušné občany a z toho nebudeme ustupovat.  A znovu shrnu úplně na závěr už jenom pár větami, že vláda Petra Fialy v rozpočtu na letošní rok, to je ten rozpočet, za který je odpovědný ministr financí Zbyněk Stanjura z ODS, tak vy snižujete podporu zdravotně postiženým občanům, snižujete podporu rodičům samoživitelům, snižujete podporu důchodcům, snižujete podporu studentům - s tím SPD pochopitelně zásadně nesouhlasí. Navíc vláda Petra Fialy přináší snížení úrovně zdravotní péče, nízké hodnocení potřebných profesí jako jsou například hasiči, policisté, vojáci, nepedagogičtí pracovníci a tak dál. No nízké - vy jste jim zrušili ty slíbené peníze. No a tento vládní státní rozpočet, vládou navržený státní rozpočet je zároveň proinflační a protirůstový, protože omezuje investice. Takže děkuji za pozornost a my takovýhle rozpočet opravdu podporovat nebudeme. A prosím zároveň poslance, kteří by chtěli alespoň trochu myslet na občany, především z vládních řad, tak aby podpořili naše pozměňovacími návrhy."
8e52858be60e0ebea8e3b7c78447e5c9,"Výkonná rada schválila vyjednávací pozici pro vedení ODS pro finální prosazení zrušení superhrubé mzdy a související parametry daní  Petr Fiala: „Pokračujeme v tažení za nižší daně a efektivnější stát. Výkonná rada ODS dnes jednohlasně podpořila zrušení superhrubé mzdy a snížení daní. Máme řešení pro následující postup a předkládáme dnes dva návrhy, o nichž jsme připraveni jednat a které bych nazval Velkou dohodou mezi Poslaneckou sněmovnou, Senátem a samosprávami o velkém snížení daní.“  Zbyněk Stanjura: „ODS je jediná strana, která při každém projednávání rozpočtu navrhovala konkrétní úspory. Uděláme to i letos. Pokud by prošla druhá varianta, se zdaněním ve výši 16 %, tak budeme požadovat, aby původní 15% daň zůstala pro živnostníky a jako srážková daň.“  Zdeněk Nytra: „Do zítřejších vyjednávání s kolegy z ostatních senátorských klubů a také s premiérem Andrejem Babišem a ministryní financí Schillerovou jdeme s dvěma variantami. Zrušení superhrubé mzdy považujeme za správný krok, kromě 15% varianty ale můžeme diskutovat o navýšení sazby na 16 %. Kompromisní variantu máme u slevy na poplatníka, kdy budeme diskutovat o variantě mezi stávající výší, která je stejná už řadu let a schválenou variantou ve výši cca 34 tisíc. Ve všech variantách však budeme požadovat kompenzaci pro obce a kraje, aby se nezastavily investiční projekty v regionech.“  Martin Kupka: „Dopad do rozpočtů samospráv, navíc těsně před začátkem nového roku, vnímáme jako krok, který je potřeba vyřešit. Obce a kraje dlouhodobě prokazují jednak schopnost svědomitě nakládat s penězi na prospěšné projekty a jednak investiční projekty samospráv, vedle peněz v peněženkách lidí, jsou nejlépe schopny podpořit obnovení a posílení ekonomiky. Proto budou naši kolegové v Senátu navrhovat kompenzaci pro obce a kraje ve výši 50 % výpadku. Jde opět o peníze, které se vrátí díky investicím zpět do ekonomiky.“"
9145ed868b49bb21f16b3fed2c5e4bf4,"Jedna země za druhou zavádí plošná energetická opatření, jen naše vláda stále odolává.... ale jak řekl tento týden ve Sněmovně ministr financí Stanjura, prakticky všichni ministři financí EU jsou proti plošné pomoci. Přesto ji už zavedlo 24 členských zemí...."
a58629df382c6a46fbbe0d4d96df3650,"To je neskutečné. Vláda místo toho, aby lidem zlevnila drahé energie, pohonné hmoty a potraviny, tak je de facto navíc ještě buzeruje a chce trestat kvůli jejich nákupům v Polsku. Polská vláda snížila DPH na pohonné hmoty a základní potraviny. Aktuálně si tak motoristé mohou koupit benzin pod 30 korun za litr. V současné době je průměrná cena Naturalu 95 v České republice 36,41 korun za litr. Češi i Slováci tak hromadně jezdí nakupovat potraviny do Polska. Kvůli tomu by je ale měli kontrolovat celníci a hrozí jim i finanční postih. Takže vláda tím, že odmítá snížit daně na drahé energie, pohonné hmoty a potraviny, nutí české občany, aby jezdili do Polska. Česká republika tak přichází o příjem z daní a čeští prodejci přichází o tržby. Pan Skopeček či pan Stanjura a jiní „slovutní“ ekonomové z „liberální“ ODS by snad měli znát Lafferovu křivku, že snížení daní může přinést naopak větší příjem do rozpočtu, a také by měli vědět, že existuje daňová konkurence.   Celníkům nelze nic vyčítat, ti dělají jen svou práci. Lidé budou buzerováni a trestáni kvůli hloupým opatřením vlády, která neřeší zdražování energií, pohonných hmot a potravin. Kdyby vláda řešila problém zdržování, Češi by nemuseli jezdit do Polska.   Dlouhodobým řešením je odstoupení od systému emisních povolenek, od Green Dealu, vystoupení z EU, konec prodeje české elektřiny do zahraničí a potravinová a energetická bezpečnost ČR."
B05B8F8A6E3BBED1CA19E9DA042FEB1C,"Šéf Evropské komise Jean-Claude Juncker byl asi opět pod vlivem alkoholu. Nejnověji řekl, že „Euro po dvacet let přináší prosperitu a ochranu občanům. Stalo se symbolem jednoty, svrchovanosti a stability.“ Co k tomu dodat? To už si z nás fakt dělá srandu. Jeho prohlášení ukazuje, že eurobyrokrati žijí naprosto mimo realitu a nadále v rozporu se skutečností staví své vzdušné zámky.   Řecko, které je v eurozóně, má fakticky nesplatitelné dluhy (jeho dluh je přes 170 procent HDP). V dobách, kdy mělo svou vlastní měnu, mohlo své problémy řešit devalvací. Podobně to vždy řešila i Itálie, jejíž dluh je nyní přes 130 procent HDP. Portugalsko má též dluh přes 130 procent HDP. Španělsko a Francie mají kolem 100 procent HDP. Francie je navíc v rozvratu. Dokonce i Německo, které bývá dáváno na vzor, má veřejný dluh kolem 65 procent.  Poměr hrubého veřejného dluhu na HDP je jedním z Maastrichtských kritérií (známých též jako konvergenční kritéria), které tvrdí, že podíl veřejného dluhu na HDP nesmí překročit 60 procent. Ze zemí EU ve třetím kvartálu 2017 tuto podmínku nesplňovalo hned 15 zemí.  Navíc tvůrce měny a ekonom Otmar Issing ve svém překvapivém a varování řekl, že euro je tikající časovaná bomba, která brzy vyletí do povětří a zničí celý projekt EU. Euro dle něho nepřežije další globální finanční krizi. Ještěže nemáme euro, jinak bychom vyletěli do povětří i my.   Takže takoví šílenci jako Juncker řídí Evropskou unii… Dejte nám prosím v květnových volbách do Evropského parlamentu svůj hlas a společně vyženeme tyto darmožrouty, kteří vymýšlí nesmysly, které nám všem škodí, a dostávají za to nehorázné královské platy.  Například předseda poslaneckého klubu ODS Zbyněk Stanjura řekl, že ODS prosazuje přijetí eura, až to bude pro ČR výhodné. Výhodnost však neupřesnil. Také Andrej Babiš mluví ve stejném duchu a plánuje v budoucnu přijetí eura. My v SPD říkáme, že euro pro nás z výše uvedených důvodů nebude výhodné nikdy. Euro zásadně odmítáme stejně jako současnou Evropskou unii a jsme jediná relevantní politická síla, která nabízí občanům referendum o vystoupení z EU."
b1a1221c871b11b4aabb6a83c1869937,"O podpoře živnostníků a malých podnikatelů, komunistických Pirátech a znásilnění české dívky afghánským migrantem - v rozhovoru pro Parlamentní listy:  1) Vláda chce zvýšit limit pro povinnost platit daň z přidané hodnoty u podnikatelů z jednoho na dva miliony. Co Vy na to?  To je rozumné a hnutí SPD to navrhovalo už dávno, protože jinak se zbytečně lidem prodražují služby různých řemeslníků a podobně. Ale celou věc musí schválit Evropská unie, informoval ministr financí Zbyněk Stanjura. Potvrdil tak fakticky, že Česká republika je de facto protektorátem Evropské unie.  Podle hnutí SPD bychom si my sami v naší zemi měli určovat výši DPH, výši daní a sami bychom si měli navrhovat a schvalovat své zákony, aniž bychom se museli ptát Bruselu, zda nám něco milostivě povolí či nařídí. Toto je další důvod, proč vystoupit z EU.  Podle některých odhadů již kolem 80 procent naší legislativy pochází z EU! Český parlament pak hlasy probruselských stran jen poslušně odmává směrnice EU a implementuje je do našeho práva. Také připomínám, že premiér Petr Fiala i Zbyněk Stanjura řekli, že ODS je pro-unijní strana a že podporují přijetí eura ve vhodný okamžik. ODS také považuje Green Deal, který brutálně zdraží energie, za pozitivní věc a hlásí se k němu stejně jako celá vláda demobloku.  2) Kandidátka na šéfku Pirátů Jana Michailidu uvedla, že je přesvědčením komunistka. Co Vy na to?  Opět se potvrzuje, že Piráti jsou komunistická strana. To ovšem zdaleka není jediné přihlášení se Pirátů ke komunismu. Bývalý místopředseda pirátské mládeže Radek Holodňák, který vymyslel její nový genderově neutrální název Mladé pirátstvo, je nadšený marxista. Holodňák pořádá čtení z knihy Karla Marxe, jejíž nové vydání zařizoval, a hlásí se k socialismu. Ani nás to nepřekvapuje, když předseda Pirátů Ivan Bartoš se fotí s vlajkou Antify, která má kořeny v komunistickém stalinistickém hnutí. Vše svědčí tomu, že Piráti jsou neo-komunisté schovaní v liberálním hávu.  3) Afghánec v Karlových Varech pobodal ženu a další dívku znásilnil…  Bohužel se v poslední době nejedná o první případ znásilnění islámským imigrantem na našem území. Vzhledem ke zcela nefunkčnímu Schengenu a neschopnosti dosavadních ministrů vnitra zajistit bezpečnost našich vlastních hranic, se bohužel stáváme ve své vlastní zemi lovnou zvěří islámských imigrantů. A premiér Fiala i ministr vnitra Rakušan k tomu mlčí. Opakovaně požadujeme obnovit ochranu našich vlastních hranic a referendum o vystoupení z EU. Prosazujeme nulovou toleranci nelegální imigrace!"
b863c06f167014d771e3b7c7412c32dc,"Slavní hrobaři české dopravy Kalousek - Bárta, kteří v r. 2010-11 zazdili na několik let výstavbu silnic, dálnic a železnic, mají důstojné nástupce. Nový tandem se jmenuje Stanjura - Kupka. Tady si přečtěte, jak připravují zdroje na investice a údržbu. https://t.co/uhqpktuXyc"
BFEB781DE767E8F9E23F75F0EDD77F07,"ODS potvrzuje, že je sluníčkářská prounijní eurofilní strana, v níž Václav Klaus mladší je jen nechtěným členem a snaží se ho vyloučit. Potvrdili to ve svých oficiálních vyjádřeních předseda ODS Petr Fiala a předseda poslaneckého klubu ODS Zbyněk Stanjura a také kandidáti ODS do Evropského parlamentu Eva Decroix a Ondřej Krutílek.  Předseda ODS Petr Fiala potvrdil nedávno v Událostech v ČT, že ODS je prounijní strana, když řekl: „My chceme být v Evropské unii, záleží nám na ni.“  A poslanec ODS a primátor Plzně Martin Baxa včera řekl:  Postoj ODS je, že členství v Evropské unii je nepřekročitelným axiomem naší politiky a absolutně musíme odmítnout jakékoli interpretace toho, že bychom uvažovali o odchodu.   Takže to máme černé na bílém- jedinou relevantní euroskeptickou silou hájící naše národní zájmy proti EU zůstává hnutí SPD.  A například kandidátka ODS Eva Decroix se ztotožňuje s naprosto eurofilním manifestem a hlásí se k jednotě Evropy a veřejně řekla: „Populisté napříč Evropou chrlí program, dle kterého máme skončit s evropskou myšlenkou a hledat ´duši národů´ a navázat na „ztracenou identitu, která existuje často jen v hlavách demagogů.“   A také kandidát ODS do Evropského parlamentu Ondřej Krutílek řekl na rovinu, že „konec Evropské unie byl katastrofou“. A dodal, že: „Václav Klaus ml. je v rámci ODS osamocený hlas, který nesmíte brát vážně. Klaus ml. je pouhý řadový člen ODS, jakýsi její disident, řekl bych, že tak trochu i klaun. Nemá žádnou funkci ani vliv na politiku strany, v oblasti EU už vůbec ne, ale média mu věnují velkou pozornost, protože se jmenuje, jak se jmenuje. Nahrává tomu i jeho otec se svou radikálně protievropskou agendou. Oba ale jsou, nezlobte se, úplně mimo.“"
c051da9d6a7fafed4788a7a3ef44ab2b,"Dopadlo to jako vždy. Nejdříve se nám vláda vysměje, potom hledá vlastní cestu a nakonec to udělá podle nás. Covidové podnikatelské programy MPO za 11 a 12/21 C-Nepokryté náklady a C-2022 budou konečně spuštěny v naší verzi, byť vláda nakonec část postižených firem hodila přes palubu. Zpoždění ve vypsání programů jsou ale 3,5 měsíce, ačkoliv bylo vše připraveno k 16/12/21......pro podnikatele to znamená, že budou mít zdroje půl roku po restrikcích.  A protože ministr Síkela hraje za barvy STAN, neuškodí si připomenout názory jeho stranických kolegů:  15/12/20, V. Rakušan (STAN): Podnikatelé neustále poslouchají věty o tom, že si v příznivých dobách měli udělat polštáře, aby zvládli krizové situace. Toto je falešná argumentace, doba pokročila, i podnikatelé s rezervami jsou v existenčních problémech. Chceme po vládě, aby uhradila 100 % nákladů podnikatelům a firmám, aby uhradila minimálně 75 % ušlého zisku u malých a středních firem, u velkých firem potom 70 % ušlého zisku ze stejného období loňského roku.  31/3/21 Piráti a STAN žádají zvýšení kompenzací a úpravu podmínek, aby na pomoc dosáhly VŠECHNY zasažené firmy. Návrhy podpořila i speciální sněmovní komise.  30/3/21 Mikuláš Ferjenčík (PirSTAN) vyzval Havlíčka, aby podmínky pomoci ještě vláda vylepšila. Aby na kompenzaci měly nárok už ti, jimž se propadly tržby minimálně o 40 procent, a aby měli nárok buď na 800 korun na zaměstnance za každý den, nebo na 70 procent fixních nákladů. Získal pro to i podporu většiny členů komise složené ze zástupců všech stran.  A možná si vzpomeneme i na slova Zbyňka Stanjury, která pronesl na den přesně před rokem: Vyplacená přímá pomoc je malá, mohla být větší, měla být větší, reagoval tehdy jako šéf sněmovní komise a předseda poslaneckého klubu ODS."
C3182DAB9DEAF21C29A973BEFA2D383A,"„ODS je PRO Evropskou unii a pro Českou republiku neexistuje žádná jiná alternativa“, zdůraznil před novináři předseda poslaneckého klubu ODS Zbyněk Stanjura. A dodal, že „názory Václava Klause ml. jsou ve straně vysoce minoritní a jdou proti oficiální linii strany.“ Co na tato slova říct? Ano, pan Stanjura má naprostou pravdu. Byla to ODS, která protlačila centralistickou Lisabonskou smlouvu, jež brutálně poškodila Českou republiku a která zhruba dvojnásobně snížila hlas ČR v Evropské unii a zavedla princip, že ČR může být v drtivé většině věcí přehlasována.   EU se nám díky Lisabonské smlouvě může plést skoro už do všeho. Lisabonskou smlouvu ve své době vyjednal v Bruselu poslanec ODS Jan Zahradil v rozporu s mandátem vlády, která mu dala noty, že se hlasovací pozice ČR nemá zhoršit. ODS Lisabonskou smlouvu prezentovala jako úspěch, ačkoli šlo fakticky jen o přejmenovanou evropskou ústavu. Politika všech politiků ODS je v praxi stejná, jen se u některých liší slova a činy v tom negativním slova smyslu. Proto také Václav Klaus ml. hlasoval letos na jaře pro moje odvolání z postu místopředsedy Sněmovny, aby oslabil SPD, přestože se jednalo o smyšlenou kauzu ohledně tábora v Letech. Proto také Václav Klaus ml. odmítl podepsat mimořádnou schůzi Sněmovny, kterou navrhlo SPD, kde jsme chtěli projednat stažení českých vojáků z Afgánistánu.     V Lisabonské smlouvě je de facto též ustaven předpoklad pro migrační kvóty. Konkrétně je tam zakotven princip společné imigrační politiky, jejímž cílem je ve všech etapách zajistit účinné řízení migračních toků, a tato společná migrační politika se řídí zásadou solidarity a spravedlivého rozdělení odpovědnosti mezi členskými státy, a to i na finanční úrovni. Takže pan Stanjura má pravdu. ODS je opravdu vlezdobruselistická, prounijní a opravdu zradila naše národní zájmy."
C510BCDEFBEC435CC510B97B171934A8,"Předseda ODS Petr Fiala potvrdil v Událostech v ČT, že ODS je prounijní strana, když řekl: „My chceme být v Evropské unii, záleží nám na ni.“ Také předseda poslaneckého klubu ODS Zbyněk Stanjura řekl, že: „ODS je prounijní strana. ODS je pro přijetí eura.“ (v okamžiku, kdy to bude pro ČR výhodné…) A lídr eurokandidátky ODS Jan Zahradil kromě toho, že by se rád stal šéfem Evropské komise, nyní oznámil, že zvažuje kandidaturu na prezidenta republiky. Zde je potřeba říct, že právě Jan Zahradil vyjednal a podpořil Lisabonskou smlouvu, na základě které chtěla Evropská unie zavést kvóty na imigranty. Odmítáte-li imigraci a diktát Bruselu, volte 24. a 25. května hnutí SPD, nikoli eurofilní ODS!   Byla to ODS a Zahradil, kdo protlačil centralistickou Lisabonskou smlouvu, jež brutálně poškodila Českou republiku a která zhruba dvojnásobně snížila hlas ČR v Evropské unii a zavedla princip, že ČR může být v drtivé většině věcí přehlasována. EU se díky Lisabonu může plést skoro už do všeho. Lisabonskou smlouvu ve své době vyjednal v Bruselu šerpa (a nynější lídr ODS v eurovolbách) Jan Zahradil v rozporu s mandátem vlády, která mu dala noty, že se hlasovací pozice ČR nemá zhoršit. ODS Lisabonskou smlouvu prezentovala jako úspěch, ačkoli šlo fakticky jen o přejmenovanou evropskou ústavu.   V Lisabonské smlouvě je de facto též ustaven předpoklad pro migrační kvóty. Konkrétně je tam zakotven princip společné imigrační politiky, jejímž cílem je ve všech etapách zajistit účinné řízení migračních toků, a tato společná migrační politika se řídí zásadou solidarity a spravedlivého rozdělení odpovědnosti mezi členskými státy, a to i na finanční úrovni.   Též připomeňme, že lídr kandidátky ODS v eurovolbách Jan Zahradil dlouhodobě podporuje vstup Turecka do EU a dokonce popírá genocidu Arménů, kterou provedli Turci, když během let 1915 až 1918 vyvraždili zhruba 1,5 milionu Arménů. Zahradil šéfuje nadnárodní partaji ACRE (Aliance konzervativců a reformistů v Evropě), která udržuje přátelský kontakt s tureckou AKP prezidenta Recepa Tayyipa Erdogana.   ODS tedy  potvrzuje, že je sluníčkářská prounijní eurofilní strana. Jedinou relevantní euroskeptickou silou hájící naše národní zájmy proti EU zůstává hnutí SPD.    My na rozdíl od ODS naprosto odmítáme Evropskou unii. Na rozdíl od ODS nechceme euro přijmout NIKDY. Na rozdíl od ODS odmítáme současný nefunkční systém Schengenu, kdy se přes naše hranice volně pohybují ilegální imigranti a teroristé.   Chceme spolupráci suverénních evropských států bez byrokratické nadvlády Bruselu. My chceme zásadní změnu a nechceme Evropský svaz socialistických republik a nechceme Spojené evropské emiráty. ODS prosazuje jen kosmetickou perestrojku Evropského svazu. ODS se snaží nalákat některé euroskeptické voliče, ale vždy, když o něco šlo, zradila české národní zájmy a napomohla ztrátě naší suverenity a posílila moc centralistického Bruselu a Berlína. Odmítáte-li imigraci a diktát Bruselu, volte 24. a 25. května hnutí SPD!"
c61e08bb608a050fece89d1045018a0d,"Milí přátelé,  ‪přečtěte si přepis mého dnešního rozhovoru pro internetové vysílání webu Blesk.cz „S prezidentem v Lánech“:  *Dobré dopoledne ze zámku v Lánech. Za několik chvil odstartujeme živý přenos z Masarykovy pracovny a přivítáme Miloše Zemana u již dvacátého dílu pravidelného pořadu Blesku „S prezidentem v Lánech“. Vzhledem k tomu, že situace je specifická, budeme mít oba na obličejích roušky. To nám ale nezabrání, abychom probrali obavy milionů Čechů v takzvané době koronovirové, a pochopitelně se dostane i na otázky, které jste nám posílali vy, naši čtenáři a diváci. U vysílání vás vítá Vera Renovica.   *Dobrý den, pane prezidente, vítáme Vás ve vysílání.    Pěkný dobrý den.    *Pane prezidente, Vy jste naposledy k lidem promluvil 19. března. Od té doby uplynula notná řada týdnů, takže bych Vás poprosila, jestli máte nějaké poselství, anebo něco, co si myslíte, že by mělo zaznít po té době směrem k národu, anebo vlastně směrem k našim divákům a čtenářům, abyste promluvil na pár desítek vteřin či minut do kamery.    Chtěl bych reagovat na novou situaci, protože nemá cenu pronášet projevy každý den. Ta nová situace je trojí.    Zaprvé, chtěl bych velmi ocenit činnost vlády a podpořit vládu, protože si myslím, že si to zaslouží.   Zadruhé, chtěl bych poděkovat ne jenom jednotlivým profesním skupinám, ale všem občanům České republiky, kteří dodržují pravidla proti koronaviru, za jejich obětavost a za jejich disciplínu. Velice si toho vážím. Děkovat ostatním budu, až epidemie skončí, ale už teď bych Vám chtěl říci, že například chci udělit panu profesorovi Prymulovi 28. října nejvyšší české vyznamenání, to znamená Řád Bílého lva, protože si to zaslouží, neboť jeho razantní opatření vedla k tomu, že epidemie má daleko mírnější průběh než v jiných zemích.   A teď, paní Vero, se dostávám k tomu nejsložitějšímu a slibuji Vám, že tomu věnuji jenom tak tři, čtyři minuty, a pak už se můžete ptát na cokoli.    Víte, paní Vero, když je nějaká krizová situace, tak se zdvíhá bahno ze dna, a objevují se hlupáci, kteří dokáží pouze kritizovat, ale kteří nepomáhají. Rád bych Vám uvedl, to jsou ty čtyři minuty, čtyři konkrétní příklady.   Senátor Fischer nedávno prohlásil, že naši vedoucí představitelé jsou vlastizrádci v souvislosti s čínskými dodávkami zdravotnických prostředků. Pan Stanjura zase vyzval paní ministryni Schillerovou k okamžité rezignaci. Pan poslanec Kalousek dokonce vyzval k ozbrojenému odporu proti vládě. Prohlásil, že má tři revolvery a že mu bude ctí jít s občany bojovat proti vládě. A konečně jakýsi novinář Palata napsal, že žijeme v koronafašismu a koronadiktatuře.   Tak tedy, aby bylo jasno, jsme svobodná, demokratická společnost vzniklá z voleb a nevedou nás žádní vlastizrádci. Zadruhé, ministryně Schillerová je skvělá ministryně financí a není žádný důvod k jejímu odvolávání. Zatřetí, zcela určitě nežijeme ve fašistické diktatuře. A poslední poznámka, toho počmáraného šaška s třemi revolvery si vůbec nevšímejte. Tečka.    *To je tedy Vaše poselství.    Moje poselství je poděkování občanům, poděkování vládě, protože oba si to bohatě zaslouží. Informace o tom, že 28. října v rámci pravomoci prezidenta budu ještě jednou děkovat, a uvedl jsem alespoň jeden příklad, to znamená profesora Prymulu, ale nebyl bych to já, paní Vero, který by se nesnažil mluvit i o odvrácené straně měsíce, nebo o druhé straně mince, chcete-li. To znamená i o těch, kteří této krizové situace zneužívají, prudí a poštěkávají.    *Tak asi se zastavím u té nejzásadnější informace, která zazněla, a to sice to vyznamenání pro pana profesora Prymulu. Už jste mu to oznamoval?    Ještě ne, já ho rád překvapím, ale možná, že se podívá na Váš program a doví se to sám. Do 28. října je samozřejmě ještě daleko.    *Vy jste uvedl, že už nyní je jasné, že ty v uvozovkách dobré výsledky, které Česko má, anebo ne špatné výsledky, které Česko má, jsou díky jeho opatřením. Jak si ale můžete být jistý, že to je právě těmito opatřeními? Není na to moc brzy ještě?    Víte, já jsem sice laický epidemiolog, ale zato se trvale radím s odborníky. Takže toto není jenom můj názor. Víte, když je válka, tak někdo musí velet. A když je to boj proti epidemii, tak je snad logické, že ten boj vede erudovaný epidemiolog. Což se stalo.    *Ještě jste vlastně říkal, že toto Vaše krátké vystoupení bylo proti těm, kdo prudí, anebo jestli, jak já jsem si to přeložila, zamezují tomu, aby vláda správně dělala svoji práci. Copak se opozice nesmí vyjádřit ke kompetenci ministryně financí?    Zaprvé, v okamžiku, kdy ta ministryně financí dělá prokazatelně dobrá opatření, tak se mohu domnívat, že výzva k jejímu odvolání nebo rezignaci je tradiční opoziční folklór, který by si opozice neměla dovolit v této krizové situaci, ale co horšího, výzva k ozbrojenému odporu proti vládě, de-facto výzva k občanské válce, nebo označení vedení státu za vlastizrádce, to už není tradiční opoziční rétorika. To je hloupost, to je drzost, to je něco, co nás všechny poškozuje.    *K opatřením a rozhodnutím vlády, pomocným balíčkům a tak dále se v detailech dostaneme v mých následujících otázkách. Položím proto zatím jednu takovou vágní. Všude roušky, zákaz vycházení s výjimkou nákupů či zdravotní procházky, myslel jste si Vy někdy, že takové Česko zažijete?    Prosím?    *Jestli jste si Vy někdy myslel, že takové Česko zažijete?    Ano, musíte na mě, paní Vero, mluvit nahlas, protože zejména přes tu roušku to dost dobře normálním hlasem nejde.    *Rozumím.    Ne, nemyslel jsem si to, protože zatím všechny epidemie, které tady probíhaly, a bylo jich hodně, byly daleko mírnější.    *Jak hodnotíte ta dosavadní čísla, a já Vám je teď přečtu, ta nejaktuálnější, ať už jde o počet infikovaných, těch je tedy aktuálně 4 475, počet vyléčených, těch je aktuálně 78, počet provedených testů, těch je něco přes 80 tisíc, a počet úmrtí, dnes ráno vlastně Ministerstvo zdravotnictví informovalo, že ve spojitosti s touto infekcí zemřelo 62 lidí. Je to podle Vás dobré skóre? Špatné skóre?    Všechno je relativní, paní Vero. Srovnejte si ta čísla, zejména čísla o úmrtích, s počtem zemřelých v jednotlivých evropských státech, a tady zjistíte, že jsme jedni z nejlepších. To znamená, že s tou epidemií bojujeme úspěšněji než například Itálie, Španělsko, a mohl bych mluvit o dalších zemích. Takže důležité je, že onen koeficient, který je vyjádřen poměrem mezi testovanými a nakaženými, se postupně zlepšuje, že ta křivka, jak říká profesor Prymula, se už zplacatila, a podle odhadu, který jsem zase konzultoval s řadou odborníků, jsme asi tak v polovině této epidemie. Takže velmi bych chtěl poprosit občany, vydržme to spolu a pak budeme s dojetím vzpomínat na to, jak jsme nosili roušky.    Mimochodem, chtěl bych poděkovat panu starostovi Frýdlantu, který mně poslal dvě roušky s hezkým dopisem. Chtěl bych poděkovat panu profesorovi Maříkovi, který rovněž nabízí nanoroušky, ale zejména bych chtěl poděkovat všem, kdo konečně zajistili dodávku zdravotnického materiálu, a to v takovém množství, že jsme nedávno například mohli pomoci i Španělsku. A mimochodem, byli jsme jediná země Evropské unie, která takto Španělsku pomohla.    *K těm zásobám, které se k nám dostávají ze zahraničí, se ještě dostaneme. Zaujaly mě dvě věci, které jste říkal. První je, že jsme podle Vás v polovině nějakého toho boje. Znamená to co? Že nás čeká ještě minimálně měsíc a půl, dva měsíce takovéhoto režimu, podle Vás?    Víte, je vždycky lepší, když něco přeženeme, než když něco v naději, že už to končí, ukončíme předčasně, a pak hrozí nebezpečí, že se ten koronavirus vrátí. Takže z hlediska principu předběžné opatrnosti se domnívám, že je to minimálně měsíc, spíše měsíc a půl.    *I se všemi dopady na ekonomiku? A k tomu ještě budou detailnější dotazy.    Dostaneme se k tomu, nicméně jestliže byste chtěla léčit ekonomiku bez léčení zdraví občanů, tak prostě zapřaháte vůz před koně.    *Zaujala mě ještě jedna Vaše věta, a zazněla tu už dvakrát, že se radíte sám s odborníky. Mě by zajímalo, co je to za odborníky? Ať už jde o tu epidemiologickou situaci…    Jsou z různých oblastí. Včera například bylo zasedání mého poradního týmu, a tam, jak víte, jsou spíše ekonomičtí odborníci.    *Mě by zajímali ti zdravotní, ti epidemiologové.    Tam v minulém zasedání přišli ministr zdravotnictví, bývalý ministr zdravotnictví Martin Holcát a další zdravotní odborníci, ale stálé složení tohoto týmu opravdu zahrnuje spíše ekonomy, které pochopitelně teď budeme potřebovat. Je tam, paní Vero, guvernér České národní banky. Je tam prezident Hospodářské komory, je tam prezident Svazu průmyslu a dopravy, ale také například předseda Sdružení měst a obcí a další. Takže prezident se nemá považovat za všeználka, má se radit s odborníky, a jejich názor má tlumočit.    *Včera tedy jste tu měl ten poradní tým, to jste tady zmínil, z něhož vicepremiér Jan Hamáček odcházel se slovy, že není třeba usínat na vavřínech, že ta opatření ještě nějakou chvíli potrvají. Dostal jste vlastně nějaké přesnější informace o nějakém krizovém plánu, harmonogramu, kdy otevře který typ podnikání, kdy odložíme roušky?    Tak pokud jde o krizový plán, dostal jsem podrobné informace o takzvané inteligentní karanténě, která se teď pilotním projektem testuje v Jihomoravském kraji. Pokud jde o postupné, zdůrazňuji postupné, uvolňování, tak by se mělo týkat především malých provozoven, včetně malých prodejen. Ty velké podniky zřejmě budou muset ještě trochu počkat právě vzhledem k tomu, aby nedošlo k přenosu nákazy. A ostatně automobilky u nás stojí z vlastního rozhodnutí, nikoli na základě nařízení vlády.    *Jak vlastně vnímáte ty spory ohledně prodloužení tak zvaného nouzového stavu? Premiér říká opozici, dobře, stačí nám to o čtrnáct dalších dní. Ústřední krizový štáb, který vede pan vicepremiér Hamáček, říká, že by opravdu potřeboval další měsíc, tedy do 11. května. Jak to chápete?    Jak vidíte, mám na sobě červený pulovr, který jsem měl i včera, a to je výraz sympatií vůči panu prvnímu vicepremiérovi Hamáčkovi.    *Ano, máme k tomu i připravený příspěvek pro diváky.    Protože si myslím, že jeho názory jsou racionální a v dobrém slova smyslu opatrné. Já vím, že bychom my všichni včetně pana premiéra si přáli, aby tato krize skončila co nejdříve, ale není dobré být příliš netrpělivý právě proto, že vám hrozí nebezpečí, že se koronavirus vrátí.     *A jak se to vztahuje k tomu nouzovému stavu, na který jsem se ptala?    Je samozřejmé, že chceme-li nouzový stav použít jako nástroj boje proti koronaviru, tak je rozumné, aby nejen ten nouzový stav trval o několik týdnů déle, na to pak všichni zapomeneme, až to skončí, ale hlavně je zapotřebí, aby se nám ta epidemie ve druhé vlně nevrátila. A tady bych rád dodal, že bohužel Evropská unie v této věci selhala, protože předsedkyně Evropské komise, ač neodbornice, několikrát naléhala na otevření hranic. Paní Vero, kdyby se hranice schengenského prostoru v této době otevřely, tak to znamená výbuch epidemie nesrovnatelně větší, než když jsou hranice uzavřeny. Takže je to lití oleje nebo benzinu do ohně, a já jsem velmi rád, že naše vláda stále ještě, i když je to nepohodlné, hranice uzavírá.    *Ještě se vrátíme k takovému asi roztomilejšímu incidentu ze včerejška. Uživatelé na internetu i naši čtenáři posílající dotazy si všímali společné fotografie u stolu z toho včerejšího jednání. Všichni jste tam měli nasazené roušky a před sebou talíře s jakýmsi drobným občerstvením. Tak jak jste tedy zvládli pokrm pozřít, aniž byste porušili nařízení vlády mít vždy nasazenou ochranu?    Opravdu Vás zajímají velmi důležité věci, já Vás chápu. Takže to drobné občerstvení se dalo takto konzumovat během několika málo minut, ale nikdo nenapsal, že jsem zakázal oběd. Poprvé při zasedání této expertní skupiny, poprvé proto, protože poprvé jsme měli na sobě roušky.    *Ještě vlastně zpátky asi k něčemu, co možná budete, možná uznáte za důležitější. Úmrtnost se v Česku dlouhodobě drží kolem devíti tisíc měsíčně, tím myslím, kolik lidí v průměru za měsíc v této republice skoná, epidemie ne-epidemie. Ve spojení s nemocí COVID-19 odešlo kolem šesti desítek lidí. A ještě jedno číslo, pan profesor Prymula říkal, že když do konce března bude nakažených pod osm tisíc pět set, už se začnou otevírat obchody.    *Ptám se proto, jestli jsou takto striktní vládní opatření pořád nutná i vzhledem tedy k té prognostice pana Prymuly, která se splnila, jsme na polovině toho, co on považoval za nebezpečné, a zároveň i proto, že vše poukazuje na to, že zdravá populace se tolik bát nemusí té nákazy. Tak na co pořád čekáme, abychom se už mohli trochu nadechnout? Podle Vás.    Právě dnes jsem se dozvěděl, že vedle Borise Johnsona onemocněla koronavirem i jeho snoubenka.    *Je to tak.    A Boris Johnson byl jeden z těch, který z počátku brojil proti přehnaným opatřením vůči koronaviru. O co tady jde? Vy si opravdu myslíte, že zdravá populace, jak také někteří epidemiologové, já to uznávám, říkají, má být řádně promořena, to znamená, že si má vytvořit protilátky tím, že dostane tuto infekci?    *Je to jedna z teorií teď.    Je to jedna z teorií, ale současně tatáž teorie říká, že ty protilátky vám vydrží maximálně dva roky. A vy se musíte ptát, co bude potom. Ten nejhorší scénář, paní Vero, není současná epidemie, ten nejhorší scénář je návrat této epidemie v podobě tak zvané druhé vlny, a tomu je potřeba zabránit přes naše nepohodlí.    *Asi se oba shodneme na tom, že zastavit epidemii nejde bez zajištění ochranných pomůcek pro potřebné. V začátcích naprosto chyběly v nemocnicích, nakazily se kvůli tomu stovky lékařů, do pátku byla ta statistika 251 nakažených pracovníků. Selhal stát v tomhle ohledu podle Vás?    Já jsem sice kritický tam, kde tu kritiku považují za účelnou, ale uvědomte si, že toto je bezprecedentní situace, kterou nikdo, dokonce ani my, prognostici, neočekával. Když je třeba pan Švagr kritizován, že neměl ve státních rezervách obrovské zásoby roušek a dalšího zdravotnického materiálu, tak tím pádem tato kritika vede k závěru, že vláda měla očekávat nástup této epidemie, ale to neočekával nikdo, a právě proto není dobré vládu za to kritizovat. Důležité je, a na to bych navázal, že vláda, především s panem ministrem Hamáčkem, který spolu se mnou a mými spolupracovníky zařizoval ty dodávky zdravotnického materiálu z Číny, reagovala promptně, a pokud jsem správně informován, dnes už jsou všechna pracoviště těmi pomůckami vybavena.    *Možná zdravotnická, doteď ale chybí pomůcky v tak zvaných sociálních službách, kde se virus šíří mezi pracovníky a hlavně seniory, které zabíjí. Přitom nám lidé hojně píší o úřednících, kteří mají na obličejích ty nejvýkonnější respirátory. Nezaráží Vás alespoň toto?    To je sice věc jak ministrů vnitra, tak zdravotnictví, ale tady bych s Vámi, paní Vero, souhlasil, pokud ti úředníci nepřichází do styku s nějakým enormním množstvím svých spoluobčanů, tak v takovém případě bych respirátor dal někomu užitečnějšímu.     *Veřejně se také slibovalo, že roušky stát rozdá mezi občany, že jim je dodá přímo do schránek a tak dál, nakonec z toho nebylo nic, a Češi si ty roušky museli ušít sami. Teď se pan premiér i v zahraničí chlubí českými zlatými ručičkami. Nejsou ty sliby v porovnání s realitou důkazem jakési neschopnosti?    V každém případě si myslím, že i když je krásné, že jsme tady, já ne, já to neumím, ušili roušky, uvědomte si, že počet takto ušitých roušek, aniž bych to zlehčoval, je asi tak jedna tisícina toho, co potřebujeme. Nezapomeňte, že ty roušky jsou velmi často na jedno použití. A právě proto je zapotřebí zabezpečit masívní dodávky, což se stalo.     *I pro lidi, i pro obyčejné lidi.    Letecký most z Číny pokračuje, letadla přistávají každé dva nebo tři dny, pokud jsem správně informován, tak pokud někdo ještě roušku nemá, tak je spíše problém jejich distribuce, aby to neleželo ve skladech, než nedostatku roušek samotných.    *Ministři a také premiér právě říkají, že žádný stát není schopen dodat lidem roušky, tak nejsem si úplně jistá, z jakých informací vycházíte.    Slib tady byl, Vy jste ho sama citovala. Já se domnívám, že roušky jsou zapotřebí při styku s větším počtem lidí, protože dobře víte, že nošením roušky nechráníte sebe, paní Vero, nošením roušky chráníte ty druhé, takže když jdete například na procházku do lesa, tak roušku nepotřebujete.     *Přejdeme k jinému tématu, nařízení a doporučení o tom, kdy vycházet, kdy smějí senioři nakupovat, v jakém režimu jet na chalupu a podobně, jsou v současné chvíli asi desítky, už se v nich ani nedá vyznat. Je nějaké, které přijde nesmyslné Vám?     Já jednou říkal panu premiérovi Babišovi, jehož aktivity jinak velice oceňuji, že mně připadalo jako nesmyslné, jeden den nařídit pracovní dobu v restauracích od, tuším, šesti ráno do osmi večer a druhý den ty restaurace zavřít. To mně připadalo jako ukvapené, mohlo se to udělat najednou, ale to je drobná a přátelská kritika, která nic nemění na tom, že s opatřeními vlády souhlasím, a i kdyby některá z nich byla trochu přehnaná, znovu Vás upozorňuji, že je lepší něco přehnat než něco zanedbat.     *Pak jsou tady drobní podnikatelé i větší podnikatelé, kteří museli zavřít obchody, restaurace, další provozy. Čtvrtina podle odhadu Klubu českého podnikání tuto krizi nepřežije. O balíčcích s podporou se ještě snad budeme bavit, ale už teď varují odborníci, že právě ve svých důsledcích na hospodářství by mohla být léčba horší než nemoc. Poslechněme si prohlášení, které společně sepsali exguvernér Národní banky Zdeněk Tůma a někdejší viceguvernér Mojmír Hampl.    *„V kontextu českého zdravotnictví je cena jednoho roku plnohodnotného života vyčíslena na 1 200 000 korun. A jak to vypadá s náklady na boj s koronavirem? Vezmeme-li předběžně odhadovanou ztrátu hrubého domácího produktu kolem 250 miliard korun a počet pravděpodobných úmrtí v důsledku koronaviru při méně drastických opatřeních, dostaneme se k částce nejméně desítek, možná však až stovek milionů na snížení o každé jedno úmrtí. Je to do očí bijící nepoměr, a opět tedy vlastně riziko, že tyto prostředky nebudou k dispozici na léčbu jiných nemocných.“    *Zaujal Vás v něčem tento názor? Autoři se za svůj případný cynismus omlouvají, ale ta otázka vlastně asi pořád platí. Je lidský život bez ohledu na to, jestli jde o, dejme tomu, chronicky nemocného pacienta ve věku, plácnu, 95 let, cennější než státní hospodářství a obecně peníze?    Každý život je cenný. Vy jste, paní Vero, jako doktor Mengele, který selektoval na rampě v Osvětimi lidi, kteří mohou a nemohou pracovat, a ty devadesátileté posílal do plynu.    *Tak to děkuji za lichotivé srovnání.    Vy jim tedy pouze zakazujete, jako ti dva exguvernéři, lékařskou péči, a já to pokládám za projev psychické a profesní deformace. Sophiina volba, jak už jsem řekl. Podívejte se, naše ekonomika není rozvrácena, my nejsme po žádném plošném bombardování, stojí budovy, stojí stroje, jsou tady stále pracovní týmy, a to je potřeba uvést do života. Představa, že ekonomiku rozhýbáme tím, že ušetříme na léčbě koronaviru, což může vyvolat u občanů oprávněnou paniku, je naprosto nesmyslná, a já bych dokonce řekl až zrůdná, případně hyenistická.    *Položím další dotaz, zdali je tady otázka svobody a také případného strašení. Pan profesor Prymula Čechům před dvěma týdny v podstatě sdělil, že rok až dva se nepodívají za hranice. Je v pořádku lidem vyhrožovat zavřením hranic na tak dlouhou dobu, byť kvůli zdravotnímu riziku?    Proč je to vyhrožování? Je to prostě obranné opatření. Já sám jako laik bych považoval za dostatečnou časovou hranici jeden rok, nikoli dva, ale to je otázka technické diskuze. Vezměte si totiž, odkud k nám přišla tato nákaza. Samozřejmě ze zahraničí, zejména z Itálie. To znamená, že když někdo vycestuje do zahraničí, a tam ještě tato nákaza zuří, tak ji přinese zpátky do České republiky, a tím znehodnotí mimo jiné i práci našich zdravotníků včetně profesora Prymuly.     *Dovedete si představit i nějaké kompromisní řešení, například, že sjednotí svá pravidla boje proti koronaviru všechny státy Visegrádské čtyřky a dočasně si otevřou hranice alespoň vzájemně?    Itálie není členem Visegrádské čtyřky, a právě tam je z těch evropských zemí největší míra nákazy. Pokud jde o kompromis, já sám, ale opakuji, je to můj laicky názor, jsem mluvil o jednom roku, nehledě na to, že toto omezení se samozřejmě týká jenom turistických výjezdů. Těžko bychom mohli zakázat i pracovní výjezdy.    *Děkuji Vám za odpovědi v tomto bloku.   *Teď přejdeme na to, jak dále situaci zvládá kabinet Andreje Babiše, a to hlavně z hlediska pomoci podnikatelům, firmám i jedincům, na něž krize dopadla, a také se zeptáme, jak budou ekonomické následky koronaviru dále ovlivňovat Česko, Evropu i svět.   *Pane prezidente, Vy jste vzděláním ekonom, podle životopisu také expremiér. Kdybyste teď Česku vládl Vy, co byste přednostně dělal, abyste pomáhal ekonomice? Tu totiž neochromil samotný koronavirus, ale bohužel i související opatření vlády.     Samozřejmě. Já zastávám názor, který je možná nepopulární. Byl jsem samozřejmě příznivcem boje proti rozpočtového deficitu, ale to platilo pouze v normálních podmínkách. Podmínky nejsou normální, v tom se asi shodneme, takže jsem nedávno podepsal bez jakéhokoliv váhání zákon, který zvyšuje rozpočtový deficit ze 40 na 200 miliard korun.    *Jenom vsuvka, myslíte si, že u tohoto čísla to opravdu skončí?    Samozřejmě, že ne, ale na druhé straně vláda velmi správně uvažuje o vytvoření, řekněme, až jednoho bilionu korun, těžko odhadnout, na takzvané garantované úvěry, to jistě víte, co to je, což by mohlo podnítit náš bankovní sektor, který je zdravý, který netrpí nedostatkem likvidity, ba právě naopak, aby začal úvěrovou expanzi. Takže odpověď na Vaši otázku je, moje doporučení je kombinace fiskální, tedy rozpočtové, a úvěrové expanze. Ale kromě toho, až to nejhorší skončí, tak nastane boj, jestli máme zachraňovat naši životní úroveň měřenou, dejme tomu, reálnou mzdou, anebo jestli máme více investovat. Proto jsem řekl, že budu nepopulární. Chceme-li rozhýbat ekonomiku, dávat peníze do spotřeby je krásné, zejména, když jsou pokaždé nějaké volby, ale z krize tuto ekonomiku vytáhnou pouze rozumné investice, a tady říkám, paní Vero, už dlouho, investice nemá volební právo, a proto je investice diskriminována ve srovnání se spotřebou.     *V čem vidíte nějakou inteligentní investici, kterou byste nyní vládě doporučil?     V teorii ekonomické, a nejenom ekonomické, se říká, že největší takzvaný multiplikační efekt mají investice jednak do dopravní infrastruktury a jednak do bytové výstavby. Takže já jenom opakuji teoretickou poučku, kterou mnoho ekonomů zná. Uvědomte si, že na rozdíl třeba od Polska, které i za peníze Evropské unie vybudovalo úctyhodnou dálniční síť, my v tomhle zaostáváme. Uvědomte si, že bytová krize nejenom ve velkých městech u nás existuje, a dokonce se rozšiřuje. Tady máte dvě oblasti, kde můžou vzniknout tak zvané řetězové reakce. Příklad trochu triviální, když podnítíte bytovou výstavbu, tak tím současně podnítíte například nábytkářský průmysl.    *Krom půjček, záruk na ně i těch investic, o kterých jsme se teď bavili, doufáme, že bude z čeho investovat, ministr Havlíček a premiér Babiš připustili také vstup státu do velkých podniku, jako konkrétní příklad jmenovali leteckou společnost SmartWings. Vy byste toto doporučoval?    Já znám pana Šimáněho, on má totiž velký problém, který nezavinil, a sice, že nakoupil letadla Boeing Max, to Vám určitě něco říká, ale ta letadla jsou vyřazena z provozu ze známých důvodů, takže stojí v hangárech nebo na letištích, a tím pádem společnosti SmartWings způsobují výrazné ztráty. Já bych tedy v zásadě nebyl proti velmi, velmi omezené nacionalizaci v krizových situacích, ale rozhodně bych se nechtěl vracet ke státním podnikům obecně, protože se ukázalo, že řada z nich nehospodaří racionálně a že soukromý vlastník je mnohdy, ne vždy, také to může být tunelář, a pak tohle pravidlo neplatí, ale pokud je to srdcař, pokud žije se svým podnikem, tak takový soukromý vlastník je lepší než stát.     *Ještě k tématu drobných podnikatelů, živnostníků, nebo jak je nazveme, ti v podstatě vykrváceli, nesmí provozovat svoji živnost. Stačí jim to, co nabízí vláda, což je odpuštění minimálních záloh na dani a ta paušální částka 25 tisíc, dohromady asi 55 tisíc jednorázové pomoci od státu?    Ano, je to jednorázová pomoc, je prakticky plošná, i když omezená některými podmínkami, ale ty podmínky jsou tak měkké, že můžeme do jisté míry mluvit o plošné pomoci. Víte, paní Vero, co je to Helicopter Money? Helicopter Money je takový bonmot nositele Nobelovy ceny za ekonomii Miltona Friedmana, který říkal, že v době krize by bylo nejvýhodnější shazovat z helikoptéry dolarové bankovky, které si pak seberou občané a spotřebují je. Víte, je to velmi sporný bonmot, protože tady je strašné dilema. Co dáte do spotřeby, chybí na investicích. Takže ty bankovky jednou dojdou, dokonce i helikoptéry nebudu mít ani palivo, aby mohly vzlétnout, a investovat se nebude. Proto jsem spíše než pro tuto spotřební podporu, aby se pomohlo rozumnými úvěry, dlouhodobými úvěry s odkladem splátek s dlouhým splátkovým kalendářem, a tak dál. Zejména, pokud se bude investovat, opakuji to potřetí, ekonomiku zachrání investice, nikoli spotřeba. Teď by pan Kalousek mohl opět vyhlásit občanskou válku.    *Je tady pak jiný návrh, který odborníci včetně ekonomů a ústavních právníků považují za velmi kritický, a to je, aby pronajímatelé museli nájemníkům až do října tolerovat neplacení nájmu a nesměli je vlastně za to vyhodit, lidově řečeno, na dlažbu. Jenže majitelé těchto nemovitostí od státu nedostanou žádnou kompenzaci. Není to tedy až příliš, aby stát přenesl pomoc lidem v nouzi na soukromé vlastníky, a případně nechal bez prostředků je? Pan premiér říkal, že se na ten návrh ještě podívá.    Mimořádná situace vyžaduje mimořádné prostředky. Toto opatření by bylo krátkodobé, asi půlroční, a myslím si, že majitelé těchto bytů, pronajímatelé, by se nezbláznili a nezkrachovali. Každý z nás musí nést svůj díl odpovědnosti a bohužel jsou tu i lidé, které ta krize postihla. Uvědomte si, že stát nemá žádné vlastní peníze vytvořené jeho produktivní činností. Prakticky všechny peníze, které má stát, jsou peníze, které získal od občanů zejména prostřednictvím daní. Kromě toho si v této mimořádné situaci může stát pomoci tím, že se zadluží. A protože my jsme jedna z nejméně zadlužených zemí, tak si to můžeme dovolit i s dobrým ratingem a s dobrým úrokem.    *Právě proto se ptám. Pokud se tedy stát zadlužuje tak, aby pomohl osobám samostatně výdělečně činným a dalším skupinám, tak proč tedy zrovna tento problém přenáší na majitele nemovitostí?     A Vy si myslíte, že je to jediný problém, který se přenáší? V podstatě každý se bude muset nějakým způsobem uskromnit, například tím, že velmi pravděpodobně my zmrazíme růst minimální mzdy. To pokládám za racionální opatření…    *Na tomto už jste se nějakým způsobem dohodl s paní ministryní?    … a budeme říkat občanům, podívejte se, v posledních letech životní úroveň rostla, uděláme všechno, aby se alespoň udržela, ale nečekejte od nás, že budeme bojovat za její masívní zvýšení dříve, než se podaří uvést do chodu ekonomiku, protože bez toho životní úroveň budete zvyšovat pouze na ten dluh.     *Pan premiér Babiš se vyhnul odpovědi na naši otázku, když už mluvíme o zmrazování jakéhosi růstu minimální mzdy, zda by zmrazil platy státním úředníkům či ústavním činitelům, kteří teď mají v podstatě volno. Aby se i vzdali části příjmů. Není i tohle možnost, aby si stát osekal náklady?    Podívejte se, mně by to zmrazení vůbec nevadilo, zejména u státních úředníků, ale pokud jde o poslance a senátory, klidně taky, jako výraz jejich solidarity s krvácející společností, chcete-li, ale u těch poslanců a senátorů si spočtěte, kolik jich je, 281, tak tam i razantní zmrazení platu by bylo nula, nula, nic. Ale u těch státních úředníků, kterých je podle některých propočtů asi tak 125 tisíc, tam už by to samozřejmě bylo citelné.    *Na platy státních zaměstnanců, ale tentokrát ve školství, se ptá čtenářka Miloslava Dvořáková. Co říkáte na prohlášení ministra školství, a poté ho potvrdil také premiér, že trvá na před pandemií slíbeném dalším zvýšení platů učitelkám a učitelům?    Vy si pletete státní zaměstnance a státní úředníky, paní Vero.    *To si nepletu.    Úředníci jsou podmnožina státních zaměstnanců. Já neustále bojuji proti tomu, aby rostl počet úředníků, protože to považuji za tak zvaný parkinsonovský jev. To není parkinsonova nemoc, to je zákon profesora Parkinsona o bujení byrokracie. Pokud jde o platy učitelů, potřebujeme je. Potřebujeme vzdělanou společnost, a vzdělanou společnost nemáte bez vzdělaných učitelů. Ale například u těch úředníků, o nichž jsme už mluvili, tam ten růst platů bych skutečně zmrazil.     *Budu Vás teď citovat: “Chtěl bych poděkovat Čínské lidové republice, která nám jako jediná země pomohla v dodávce zdravotnických prostředků.” To jste řekl v televizi Prima před necelými třemi týdny. Bohužel zdravotníci ani regiony nejsou se všemi těmito prostředky vždy spokojeni. Ukážeme si obrázek, na kterém uvidíme ústenku, která je dle mediků jen o něco málo lepší ochrana než toaletní papír, poprosím režii. Tak, tady ji staví proti světlu a hned vedle jsou pak krabice z Číny v nichž kraje a obce očekávaly respirátory, a místo toho dostaly rukavice. Není to nějaký bizarní vtip?    Víte, při masivní dodávce, jako je tato, samozřejmě mohou existovat i chyby, a je trochu směšné se na tyto chyby příliš bulvárně soustřeďovat. Já jsem tu fotografii samozřejmě viděl, ptal jsem se právě těch ministrů zdravotnictví, současného, bývalého. Ptal jsem se také Jana Hamáčka a dalších, jak to vypadá s kvalitou čínského zdravotního materiálu. Dostal jsem odpověď, že se jedná o poměrně vysokou kvalitu, a dokonce i někteří, kteří si stěžovali na tuto kvalitu, se pak museli omluvit.     *Tedy říkáte, že ty fotografie nejsou skutečné?    Ne, ale z těch milionů a milionů roušek Vy ukážete jednu a budete tvrdit, tedy extrapolovat, že to platí o zbývajících rouškách. To je prostě nesmysl. A to je typické bulvární zpravodajství.     *Tak budu pokračovat možná v bulvárním dotazu, ale ráda bych Vás uklidnila, že nám ho položilo několik našich čtenářů, konkrétně desítky. V úplně vlastně takové zhutněné zní takto:     *“Je opravdu třeba děkovat Číně? Je nezpochybnitelné, že byla primárním zdrojem nákazy. Je dobrý důvod, podle některých zpráv, se domnívat, že do světa posílala zmanipulovaná čísla o nákaze ve Wu-chanu. Pozdě přišla i opatření proti šíření viru do zbytku světa. Od mnoha států včetně Česka navíc Čína získala zdravotnický materiál zadarmo, jako zahraniční pomoc, a teď vlastně s námi dělá obchody za miliardy.”     *Tedy znovu a jinak, ptám se tedy ústy čtenářů, za co máme Číně děkovat?     Právě za tu dodávku, milí čtenáři. Podívejte se, já jsem řekl v té televizi Prima, že Čína byla jediná země, která byla schopna poskytnout tuto dodávku. Na její čekací listině bylo osmdesát zemí, opakuji ještě jednou, osmdesát zemí. Jsem informován, že díky našim celkem dobrým vztahům s Čínou, až na primátora Hřiba a některé další antičínské hysteriky, tak jsme dostali přednostní pořadí, dokonce i zlepšení cenových podmínek. Důležitý fakt, který Vaši diváci bohužel nedocenili, je, nemůžete si vybírat, protože žádná jiná země nám tyto dodávky nenabídla. Jsou země, které zakázaly vývoz vlastních zdravotnických pomůcek a já jsem Vám naopak uvedl příklad Španělska, kde Česká republika byla jediná země, která Španělsku pomohla. Víte, ono s tou evropskou solidaritou to zdaleka není tak šťastné.     *Tady další názor.     *„Čína by měla nahradit ekonomické škody, které způsobila světu, k čemuž ale nepřistoupí, tak je alespoň třeba ji vyloučit ze Světové obchodní organizace, a přestat vůči ní platit závazky.“    *To si myslí elitní advokát Aleš Rozehnal, poprosím o příspěvek.    Je-li elitní, to upřímně nevím, ale…    *Poslechněme si možná…    … jak se jmenuje, Rozehnal? Jenom bych vzkázal, protože jiná odpověď není nutná, aby si dal studenou sprchu, šel si lehnout a vyspal se z toho.    *Dobře, tak příspěvek asi zanecháme na nějaké jiné vysílání. Když už jsme v zahraničí, zůstaňme tam. Toto si o celé této situaci myslí Váš předchůdce na Hradě prezident Václav Klaus. Poprosím režii.     *„Velmi zřetelně se ukazuje výše ceny za nadměrnou otevřenost světa, za to, že na hranicích nemusíme ukazovat pas. Je to cena za Schengen, tedy za Evropu bez hranic. To, že nemůžeme kontrolovat, kdo a odkud do našeho státu přichází, není žádné vítězství svobody, ale obrovské riziko a potencionální prohra nás všech.”     *Má pravdu? Je koronavirová krize…    Já jsem říkal něco podobného, liším se s Václavem Klausem tím, že on navrhuje, abychom na hranicích ukazovali pas i v normálních dobách, prosím, je to ztráta několika minut, tak proč ne, ale shoduji se s ním v tom, že v této krizi prokázaly svoji schopnost národní státy včetně uzavření hranic, protože to je protiepidemické opatření, aby se ta nákaza nešířila příliš rychle. A naopak, a je mi to líto, že to musím říci, protože jsem přítelem myšlenky Evropské unie, naprosto selhala Evropská unie a zejména Evropská komise, já to nechci moc dál rozvádět, ale když předsedkyně Evropské komise nejdříve sama přizná, že není odborník, a pak dvakrát za sebou doporučuje právě otevření těchto hranic, tak si neuvědomuje, že zadělává na to, aby ta epidemie dále pokračovala a dokonce rostla.     *Pane prezidente, nezničí tato globální viróza Evropskou unii, nebo jak ji případně změní…    Musíte mluvit nahlas, paní Vero.    *Co udělá tato globální epidemie s Evropskou unií, jak ji změní?    Zcela určitě ji oslabí, protože tato epidemie ukázala neschopnost koordinované akce Evropské unie. Samozřejmě, že to povede k hledání příčin. Víte, že já neustále zastávám názor, že rozhodujícím faktorem úspěchu nebo neúspěchu politiků jsou politici. To znamená, buď tam máte výraznou osobnost, jako při začátcích Evropské unie byl Jean Monet a mnozí další, konec konců z politiků třeba Charles de Gaulle a Konrád Adenauer, anebo tam máte šedivé nuly, které se tam dostaly za nějakou zásluhu a dostaly nějakou trafiku. Když přijedete do Bruselu, vidíte obrovskou a ne příliš hezkou architekturu, vidíte opět tisíce a tisíce úředníků, ale bohužel, když přijde zátěžový test, jak se tomu říká, a má se prokázat, kdo co umí, tak národní státy většinou obstály, ne všechny, ale náš ano. A Evropská unie bohužel selhala. Takže, snažme se jednak změnit pravidla chování Evropské unie a já bych dodal, například Evropská unie nemá žádný pandemický plán, jak dobře víte, tak je ho zapotřebí vytvořit, se vším všudy. Ale také, a to neustále zdůrazňuji, snažme se, aby v čele Evropské unie stáli lidé typu těch, kteří tam byli otci zakladateli, a ne ty šedivé úřednické nuly.   *Děkuji Vám za odpovědi. Pojďme do dalšího, trochu osobnějšího bloku. Jak se chrání prezident republiky? Kdy nosí roušku? Testují ho pravidelně a co jeho rodina? Na to v následujících minutách odpoví prezident Miloš Zeman.    *Pane prezidente, jste teď v Lánech v jakési izolaci. Jak vypadá Váš den, a hlavně, jak se změnily Vaše pracovní podmínky?     Já nejsem v Lánech v žádné reálné izolaci. Normálně tady pracuji, jsem tady doma a současně tady mám pracoviště. To znamená, už jsme mluvili o včerejším zasedání expertního týmu, podepsal jsem teď dohromady asi třináct zákonů, které jsem si musel prostudovat, připravuji jmenování předsedy Nejvyššího soudu, připravuji vyhlášení voleb na začátek října, myslím tím krajské volby, a tak bych mohl pokračovat, je to běžná administrativní práce, ale jeden bod přece jenom uvedu. Za první republiky jeden politik říkal, nesuďte nás jenom podle toho, co jsme dokázali, ale také podle toho, čemu jsme zabránili. Já jsem zabránil pokusu o vyhlášení amnestie, paní Vero. Možná, že jste si toho všimla.    *Ano. Zaznamenala jsem to.    A to byl zase šílený nápad dvou advokátů, mimochodem nebyl to ten Rozehnal, nebo jak se jmenuje, byl to Devátý a Toman, a dovedete si snad, byť laik, představit, co by to znamenalo, kdybych tu amnestii vyhlásil.     *Ano. Do jakých vlastně nějakých konců jste domýšlel tu případnou amnestii? Co jste si představoval, že se bude dít v ulicích?    Podívejte se, já zaprvé jsem zásadním odpůrcem plošné amnestie. Občas udělím milost.     *Jenom pro kontext pro diváky uvedu, že mělo jít o amnestii kvůli zabránění šíření koronaviru v českých věznicích.    Tak zaprvé, jak jsem se nedávno, právě včera, informoval u paní ministryně spravedlnosti, tak v českých věznicích, na rozdíl třeba od domovů seniorů, neexistuje nějaká výrazná epidemie koronaviru, takže i když to zní poněkud cynicky, vězni se mohou radovat, že jsou poněkud lépe chránění než někteří jiní, to zaprvé. Zadruhé, uvědomte si, že řada z těchto lidí by skončila jako bezdomovci, což by narušilo sociální stabilitu, a konečně zatřetí, v těch věznicích, paní Vero, se pracuje. Pracovní povinnost, reálná pracovní povinnost vězňů, ona je motivována spíše tím, aby si něco vydělali, se výrazně zvýšila, a to bych chtěl ocenit. Kromě toho paní ministryně říkala, že i ti vězni šijí ty roušky. Proč ne?    *Takže tolik k Vašim motivacím a k tomu, co jste tady vykonal a čemu jste zabránil, jak jste sám říkal. Teď k té fyzické stránce. Vám je 75 let, trápí Vás některé zdravotní neduhy, byť sám tvrdíte, že se Vám je podařilo trochu korigovat, jste kuřák, zkrátka jste v té ohroženější skupině. Máte o sebe strach?    Ne, tak zaprvé, v 75 letech musí člověk počítat s tím, že na obzoru je už hezká rakev, ale zatím se cítím zdravotně poměrně dobře a přiměřeně svému věku.    *Je teď zdravotní péče o Vaši osobu intenzivnější, vzhledem k té epidemii?    Zdravotní péče o moji osobu v současné době neexistuje. A to z toho důvodu, že nemám žádnou nemoc. Takže není důvod.    *Kdy jste naposledy byl v péči lékaře?    Chtěl bych poděkovat panu profesorovi Zavoralovi, který se o mě staral. A doufám, že se starat bude. Je to skvělý lékař, ale teď momentálně, protože Vy se ptáte na momentální situaci, mě kromě bolavých nohou nic netrápí. Ale zase, abych si trochu postěžoval, paní Vero, ty bolavé nohy u člověka, který dřív ušel alespoň těch dvacet kilometrů na horách, ne že by to bylo moc, ale dvacet kilometrů a dneska neujdu ani kilometr, který jezdil běžkách, teď jsem se postavil před rokem na běžky a upadl jsem, protože mě zradily nohy, který jezdil na kole, a měl to strašně rád, tohle všechno je mi odepřeno. Ale nestěžuji si, jsem rád, že alespoň jakž takž chodím.    *Vrátím se ještě zpátky vlastně k tomu novému typu koronaviru. Kolikrát už jste podstoupil test, v jaké podobě a pro formu se samozřejmě také zeptám, jak to dopadlo.    Nepodstoupil jsem žádný test, a tedy v žádné podobě. Samozřejmě, kdybych měl jakékoli příznaky, tak se objednám.    *A Vaše okolí, předpokládám, asi je preventivně podstupuje včetně ochrany.    Moje okolí je preventivně vyšetřeno, dokonce včera v devět hodin ráno na Hradě postoupili test i členové expertního týmu, o němž jsme mluvili, a znovu opakuji, v případě, kdy by se objevily jakékoli příznaky, objednám se. Pro informaci Vašich diváků, pokud je to náhodou zajímá, měří mi pravidelně teplotu, teplota je 36,9.    *A objevil se někdo ve Vašem okolí…    Paní Vero, potřetí Vám říkám, mluvte nahlas, protože přes tu roušku vůbec nejste slyšet.    *Já se potřetí omlouvám a ptám se, zda u někoho z Vašeho okolí přesto byla potvrzena nákaza.    Nebyla.    *Ne.    Nebyla, to bych se dověděl.    *Jinak vlastně říkal jste, že jste byl poměrně striktní při včerejším setkání s ústavními činiteli i tím, že jste zakázal poprvé oběd. Jeden z Vašich spolupracovníků až tak striktní nebyl, ten tam včera seděl s Vámi. Ekonomický poradce Martin Nejedlý po návratu z Číny úplně nedodržel preventivní karanténu, byl spatřen v centru Prahy. Už jste mu za to vyčinil, jak jste v minulosti slíbil? A jak?     Samozřejmě, vynadal jsem mu. Byl to rozhovor na čtyři oči a myslím si, že Martin tuto chybu nikdy v životě opakovat nebude.     *Tedy asi to bylo poměrně drsné.    Velmi drsné.    *Velmi drsné. Na Vašeho dalšího spolupracovníka a na to, jak je o Vás postaráno se ptala čtenářka Markéta Novotná, důchodkyně z domova pro seniory Žatec.     *„Dobrý den, pane prezidente, když pan kancléř Mynář mluví o tom, že k Vám má přístup jen on, zajímá mě, copak Vy nemáte manželku a dceru, že je úplně upozadil? Prosím, řekněte nám, že jsou obě v pořádku a s Vámi.”    Obě jsou v pořádku, jsem s nimi v pravidelném kontaktu. Dcera už měla odjet do Anglie, ale protože lety byly zakázány, tak je zatím tady. Když pan kancléř mluvil o tom, že je jediný, kdo má ke mně přístup, tak tím myslel zaměstnance prezidentské kanceláře, samozřejmě, že ne rodinné příslušníky.     *A kde se teď tedy nacházejí první dáma a první slečna.    Teď se momentálně se nacházejí v Lumbeho vile, protože jako první dáma má některé společenské povinnosti.    *Jak je na tom Váš syn, který jako lékař a biochemik působí v nemocničním prostředí, konkrétně ve Fakultní nemocnici v Ostravě.    Nedávno jsem s ním telefonoval a říkal, že je v naprostém pořádku, takže díky bohu, musím to zaklepat, moje rodina včetně mně samotného nebyla nakažena. My máme v Lumbeho vile ještě maminku mé ženy, ale já jí neříkám tchýně, já jí říkám babičko, a ta je také, třeba že je jí přes 80 let, ve zdravotním pořádku.    *Tak budeme doufat, že to tak i zůstane. Bývalá první dáma Dagmar Havlová na facebook umísťuje fotografie toho, jak šije látkové roušku. Není to samozřejmě soutěž, i tak se zeptám, zapojuje se do pomoci, a jak, Vaše manželka?    Upřímně řečeno, já detaily neznám. Říkal jsem, že plní společenské povinnosti, o které ji Hrad požádá, to je organizace nejrůznějších akcí, které se na Hradě konají, ať už jsou to výstavy, kulturní akce a podobně.    *Hodláte třeba i v současné době nějak promyslet využití těch peněz, které posíláte do Vašeho fondu? Zatím jsou na podporu klokánků, tak jestli na tom něco nezmění ta koronovirová epidemie.    Samozřejmě, že ne. Já pravidelně sedm let, s krátkou výjimkou, na kterou jste mě sami upozornili, sedm let posílám 60 tisíc měsíčně klokánkům, a budu v tom samozřejmě pokračovat ještě ty tři roky. Myslím si, že je to nesmírně užitečný krok, zatímco kdybych teď tu pomoc stáhnul, tak bych se cítil nedobře. Víte, klokánci jsou tak trochu poddimenzováni, a to jak finančně, tak personálně. Byli v kritické situaci, kdy ty jejich takzvané tety čtyři měsíce nedostávaly plat, a přesto neodešly a pracovaly zadarmo. Toho si vážím.    *A to je pro dnešek vše, pane prezidente. Děkujeme moc za Váš čas, za to, že jste nás vůbec přijal osobně v takovéto situaci, a přejeme Vám hezký zbytek neděle.    Já přeji Vám a všem, kdo se na nás dívají, aby prožili krásné Velikonoce, hodili starosti za hlavu, zbytečně se nestresovali, a jak jsem říkal ve svém projevu na Primě a budu to teď opakovat, mějte se rádi, buďte na sebe vlídní a laskaví a vycházejte si vzájemně vstříc a pomáhejte jeden druhému. Hezký den a hezký měsíc.     *Tak a já se ještě také vrátím do záběru na vteřinu, kdo jste nestihli sledovat celý přenos, tak to nejpodstatnější naleznete už teď na našem webu, anebo zítra v tištěném Blesku.  Na viděnou.    Na viděnou."
C6F827C3D3F18680175B888A80BE8528,"Pane Zbyněk Stanjura, mám nevelký zápal plic. Ráno jsem byl na rentgenu, beru antibiotika, tak se omlouvám, ale ve sněmovně dnes ani zítra nebudu."
CC50F4FBAEA5D9E1A8A7A8B31857DF3E,"KSČM zradila své voliče a podpořila tento týden netransparentní hospodaření České televize! Proti schválení zprávy o činnosti a zprávy o hospodaření ČT za rok 2018 hlasovali ve sněmovním Volebním výboru (který má na starosti ČT) jako jediní poslanci za SPD. Schválení zprávy o hospodaření ČT prošlo právě o jeden jediný hlas, a to komunistické poslankyně Miloslavy Vostré, která PRO schválení zprávy o hospodaření ČT hlasovala! Hnutí SPD tak jako jediné stojí proti manipulacím prolhané České televize. Poslanec a místopředseda Volebního (Mediálního) výboru Lubomír Španěl z SPD popsal podrobně, co se na výboru dělo:  Ve sněmovně byly konečně projednány zprávy o hospodaření a činnosti České televize za rok 2016 a 2017. Diskuse na plénu sněmovny byla obsáhlá, místy až bouřlivá. Nakonec však byly zprávy schváleny díky poslancům tradičních stran, tzv. Demobloku a také malé odvaze mnohých kritiků ČT z vládních stran. Pro nezasvěcené čtenáře, neschválení zpráv by znamenalo odvolání rady pro televizní vysílání a tím i pád generálního ředitele pana Dvořáka.  Schválením starých zpráv se otevřel prostor pro projednání zpráv za rok 2018. Zprávy nejdříve projednává mediální výbor a po jeho doporučení či nedoporučení projednává zprávy sněmovna.  Mediální výbor se sešel 29.10.2019. K dispozici byli zástupci rady v čele s předsedou panem Bednářem, nechyběl také sám generální ředitel pan Dvořák se svými kolegy.  Zprávu o činnosti okomentoval nejdřív předseda rady a pak následovala řada pochval a komplimentů, které si vzájemně vyměňovali poslanci Demobloku s přítomnými zástupci rady a ČT. Debata o činnosti probíhala poklidně, hlavně díky korektním a šetrným otázkám poslanců již uvedeného Demobloku.  Poklidnou atmosféru narušila až otázka poslanců SPD, zda měla ČT odvysílat debatu o zprávách ve sněmovně celou a pokud se tak nestalo, zda ČT poskytla televizním divákům, neboli koncesionářům, objektivní a vyvážené zpravodajství o probíhající diskusi ve sněmovně, právě ke zprávám o činnosti a hospodaření ČT. Odpovědi byly jasné, televize vysílala objektivně. Reakce poslanců Demobloku připomínaly roj divokých včel, kterým někdo rozkopl hnízdo. Nesly se ve stylu, jak si někdo může vůbec dovolit pochybovat o objektivitě ČT.  Samotná zpráva o hospodaření ČT probíhala v duchu otázky, zda je rada schopna ohlídat hospodaření ČT v hodnotě cca sedmi miliard korun. I velký zastánce ČT pan Stanjura připustil, že teoreticky hrozí chvíle, kdy bude do rady zvoleno třeba patnáct lékařů, kteří nebudou mít o ekonomických otázkách ani páru. Zpravodaj Patrik Nacher se sice snažil. Četl zprávu téměř celou a pokládal spoustu otázek v domnění, že přítomni nebudou znát odpovědi. Hluboce se mýlil, pro profíky z ČT to byla hračka. Upřímně, koncesionáře ani tak nezajímají výsledky auditů, které zjistí, zda jedna a jedna jsou dvě. Koncesionáře zajímá, zda jeho peníze jsou použity účelně a zda neodtékají nějakými cestičkami do soukromých kapes. To se ze zprávy vyčíst nedá.  Na otázku poslanců SPD, kdo vypracoval zprávu o hospodaření jsme se odpověď nedozvěděli. Na další otázku, kolik má televize vysílat kanálů a jak velký má být ČT vlastně kolos, jsme dostali odpověď, že ve světě jsou koncesionářské poplatky mnohem vyšší než u nás. Zajímavá odpověď ?? Vůbec, příprava na zvyšování poplatků byla po celou dobu docela evidentní, jen prý pro to není vhodná politická atmosféra.  Možná se však blýská na lepší časy, protože se pomalu přidávají hlasy, aby kontrola hospodaření ČT byla svěřena NKÚ. Zpráva, díky hlasům Demobloku, Pirátů, KSČM a Sociální Demokracie, nakonec prošla o pouhý jeden hlas. Vypadá to, že u projednávání zpráv na plénu bude opět živo. Tak snad se televize polepší a přinese divákům celé spektrum názorů, které ve sněmovně určitě zazní.  Lubomír Španěl (SPD) - Místopředseda Volebního (Mediálního) výboru"
cf4ba2f40b6f389169d880d854b89611,"Je Stanjura na svém místě? ⤵️ https://t.co/6RfKM5Rx7b"
d0300d1e9ba6cb396c77b467481c0adb,"Víte, že v únoru byl schodek státního rozpočtu 27,4 miliardy? Je to nejvíc v historii České republiky. I v letech krize to bylo méně. Už slyším premiéra, jak se bude vymlouvat na koronavirus.   Co to znamená pro občany? A co s tím dělat? O tom jsme v Modrém podcastu mluvili se Zbyněk Stanjura. Zvu vás k poslechu.   Spotify▶️ https://open.spotify.com/show/0fyRdaLvaYDi7Y59ygLQBs  Apple▶️ https://podcasts.apple.com/cz/podcast/modr%C3%BD-podcast-petra-fialy/id1482678326?l=cs#episodeGuid=0c02f3fe-d124-4b5e-8d78-3658e047e6c5"
d75ee6e5cc1b08523447ae1d16fccf23,"Současná vláda neřeší drakonicky rostoucí ceny potravin. Hnutí SPD požaduje snížení daní či zastropování jejich cen po vzoru Polska a Maďarska. Sněmovna by se měla tento týden na své mimořádné schůzi svolané opozicí i díky podpisům poslanců hnutí SPD zabývat řešením růstu cen potravin, jelikož vláda Petra Fialy tuto situaci odmítá řešit. Přitom raketový růst cen potravin a jeho souběh s růstem cen energií, nákladů na bydlení a cen pohonných hmot tvoří ve svém celku extrémní riziko pro snížení životní úrovně a kvalitu života milionů českých občanů, z nichž mnoha z nich kvůli tomu reálně hrozí pád do dluhové či existenční pasti. Tento stav je zejména důsledkem ztráty potravinové soběstačnosti České republiky a rovněž tak i důsledkem katastrofální – a pro Českou republiku nevýhodné – společné zemědělské politiky EU. Vláda Petra Fialy opět tuto kritickou situaci ignoruje a neřeší. Na rozdíl od mnoha okolních evropských států, které již před časem snížily daň z přidané hodnoty u potravin na nulu resp. zastropovaly ceny některých základních potravin. Je to třeba případ Polska a Maďarska. SPD na tato rizika upozorňuje již dlouhé roky, např. jsme podali návrh zákona na povinný podíl potravin z domácí produkce v obchodních řetězcích. Vyzýváme proto současnou vládu, aby přijímala po vzoru Polska a Maďarska systémová řešení ke snížení cen potravin pro naše občany.  Hnutí SPD opakovaně požaduje po vládě předložení strategie zvládání uprchlické krize z Ukrajiny. Sněmovna by měla na stávající schůzi na základě tlaku opozice mj. projednat vládní informaci o zvládání uprchlické vlny z Ukrajiny. Již před více než měsícem jsme ji po vládě Petra Fialy (ODS) požadovali předložit, a do dnešní doby se tak nestalo. Vše je tak řešeno nahodile, bez konkrétních čísel, dat a termínů. Hnutí SPD jasně říká, že pomoc ukrajinským válečným uprchlíkům musí být přiměřená, pouze na nezbytně nutnou dobu a nesmí probíhat na úkor občanů České republiky. Podoba pomoci nesmí ohrozit sociální smír v naší zemi, nesmí vyvolat sociální pnutí a nesmí ohrozit a omezit přístup českých občanů k veřejným službám typu zdravotnictví či školství a snížení poskytování již tak dlouho odkládaných zdravotních výkonů. Ukrajinští migranti by se podle našeho názoru měli po uklidnění situace následně vrátit zpět do své vlasti budovat svoji zemi, jelikož na drtivé většině území Ukrajiny válka neprobíhá. Pro SPD jsou naši občané na 1. místě!  Hnutí SPD předkládá zákon, který zaručí český občanům a firmám levnější elektřinu. Víme, jak ukončit předražování energií. Hnutí SPD reaguje na drakonicky rostoucí ceny elektřiny a nečinnost vlády tím, že vypracovalo návrh zákona, který v nejbližších dnech předloží do legislativního procesu. Cílem toho zákona je, aby dodavatelé elektřiny měli povinnost dodávat elektřinu spotřebitelům s nižšími příjmy výhradně za cenu odpovídající jejím výrobním nákladům v rámci tzv. „sociálního tarifu , případně za cenu stanovenou nařízením vlády. Návrh zákona pevně definuje povinnosti osob zastupujících stát v orgánech energetických společností se státní majetkovou účastí hájit zájmy státu, včetně hlavních cílů energetické politiky státu a v souladu s péčí řádného hospodáře. Zákon dále stanoví nástroje státní energetické politiky, kterými jsou v první řadě povinnost dodavatelů elektřiny s majetkovou účastí státu dodávat elektřinu přednostně a přímo jejím distributorům na území České republiky alespoň v množství předpokládaném pro spotřebitele, a to za cenu, která neobsahuje nepřiměřený zisk korporace. Tímto způsobem se vynechá její přeprodej na zahraniční trh a zpětný prodej do České republiky za vyšší cenu či tvorba ceny podle komoditní burzy v zahraničí. Podle našeho názoru by se měly do zahraničí vyvážet pouze přebytky energie. Hnutí SPD má, na rozdíl od současné nekompetentní a nečinné vlády, konkrétní řešení na pomoc občanům ohroženým vysokými cenami energií.  Vláda Petra Fialy odmítá řešit předražené energie a pro české občany nedělá absolutně nic. Přístup demobloku je zcela asociální a ostudný. Poslanci vládní koalice SPOLU (ODS, KDU-ČSL, TOP 09), Pirátů a STAN odmítli minulý týden na mimořádné schůzi Sněmovny opět projednat návrhy opozice na snížení cen energií a pohonných hmot pro občany. Dokonce k těmto tématům ani nepřipustili vést otevřenou parlamentní rozpravu, ve které by zazněly konkrétní návrhy a argumenty hnutí SPD k této věci. Na této schůzi se mělo jednat mj. o snížení daně z přidané hodnoty u elektřiny, plynu, benzínu a nafty, o omezení podpory tzv. solárních baronů z veřejných peněz a o využití části výnosu z prodeje emisních povolenek na pomoc domácnostem. Kvůli postoji poslanců Fialovy vládní pětikoalice tak bude mít Česká republika i nadále jedny z nejvyšších cen energií a pohonných hmot v celé Evropě. Přitom většina evropských vlád svým občanům v těchto oblastech pomáhá třeba tím, že daně z přidané hodnoty u energií a pohonných hmot snížily, anebo ceny těchto komodit tzv. „zastropovalo . Jedná se např. o Francii, Německo, Chorvatsko, Belgii, Španělsko, Dánsko, Polsko, Maďarsko, Itálii, Slovensko, Bulharsko, Rumunsko, Portugalsko, Kypr, Estonsko či Irsko. Vláda Petra Fialy (ODS) pro české občany nedělá absolutně nic. Její přístup je i ve srovnání se zbytkem Evropy zcela asociální a ostudný. Tímto svým jednáním současná vláda dále ztrácí podporu veřejnosti a měla by podat demisi.   Podpořili jsme konec pandemické pohotovosti a prosazujeme zrušení totalitního protiústavního pandemického zákona. Sněmovna na své mimořádné schůzi minulý týden, i díky hlasům poslanců hnutí SPD, zrušila tzv. pandemickou pohotovost. Hnutí SPD jako jediný parlamentní politický subjekt opakovaně navrhovalo zrušit tuto pandemickou pohotovost již dříve a současně jsme, opět jako jediní, nikdy nepodpořili pandemický zákon. Zrušení pandemické pohotovosti je v situaci, kdy veškerá data ukazují pokles incidence onemocnění covid-19, logickým krokem, byť přichází velmi pozdě. Zároveň by měla být podle hnutí SPD urychleně ukončena i účinnost pandemického zákona, což je fakticky pouze jinak pojmenovaná náhražka nouzového stavu, která vládě umožňuje svévolně a bezdůvodně omezovat základní lidská a občanská práva a svobody. Pandemický zákon je navíc norma, která byla schválena z hlediska Ústavy ČR velmi pochybným způsobem ve stavu legislativní nouze, ačkoli k tomu nebyly zákonné důvody. Tato norma rovněž bezdůvodně posiluje postavení vládní moci vůči moci zákonodárné i soudní a vede k nesmyslné a škodlivé šikaně občanů a omezování podnikání. To hnutí SPD rozhodně odmítá!   Brusel připravil další krok k vytvoření unijního superstátu a konci naší suverenity. Prosazujeme referendum o vystoupení z EU. Evropský parlament minulý týden schválil návrh reformy voleb do Evropského parlamentu, jejímž cílem je sjednotit způsob výběru europoslanců v jednotlivých členských státech a zavést jeden celoevropský volební obvod. Posílily by se tak celoevropské strany a upozadily strany na národních úrovních. Smyslem této iniciativy je nastolit jednotná volební pravidla ve členských státech a určit jednotné datum konání evropských voleb.   Občané unijních států by pak mohli volit v kterémkoliv členském státě, a to i korespondenčně. Na kandidátních listinách by také, dle rezoluce Evropského parlamentu, museli být na základě genderové ideologie rovným způsobem zastoupeni muži a ženy. Návrh nyní bude posuzovat Rada EU, což je orgán reprezentující vlády členských zemí. Pro hnutí SPD jde o naprosto nepřijatelnou iniciativu a o další snahu připravit postupně členské státy EU, zejména ty menší, o vlastní národní reprezentaci v Evropském parlamentu a o právo rozhodovat o záležitostech svých státních zájmů. Je to další krok k federalizaci Evropské unie, což by ve svých důsledcích fakticky znamenalo konec zbytků suverenity a samostatnosti České republiky. Hnutí SPD dlouhodobě prosazuje zákon o referendu, včetně referenda o vystoupení z EU, což nám ale současná pětikoalice odmítá zařadit na program schůze, abychom ho mohli projednat a schválit.  Němci chtěli zlikvidovat český národ. Požadujeme, aby Německo zaplatilo naší zemi reparace za druhou světovou válku. Hnutí SPD si v těchto dnech připomíná 77. výročí konce druhé světové války. Květnové povstání českého lidu a osvobození Československa armádami Spojenců znamenalo definitivní porážku nacistického Německa a konec okupace českých zemí Německem. Okupace, která měla jednoznačně genocidní charakter a jejímž cílem byla úplná likvidace českého národa. Je třeba, bez ohledu na současnou mezinárodní politickou situaci, připomínat si oběti našich osvoboditelů, především vojáků tehdejší sovětské Rudé armády, kteří se na našem osvobození podíleli zcela rozhodujícím způsobem, ale i vojáků rumunské armády, amerických, polských, belgických a dalších vojáků, kteří v letech 1944 a 1945 padli na území Československé republiky. Čest jejich památce! V této souvislosti je také nutno vzpomenout, že Německo nám dosud zaplatilo jen velmi malou část válečných reparací a současná vláda ČR se je nebude snažit vymáhat. Hnutí SPD jako jediný český politický subjekt nepovažuje tuto otázku za uzavřenou a požaduje zaplacení zbytku reparací, které nám po právu náleží. Odmítáme přepisování dějin i výsledků druhé světové války i jakoukoli relativizaci a rehabilitaci nacismu a jeho zločinů!   Ministři obrany Černochová, financí Stanjura (oba ODS), zdravotnictví Válek (TOP09) a další utajují své majetkové poměry, přestože mají povinnost odevzdat soupis jejich majetku třicet dní po svém jmenování. Lhůta už uplynula před několika měsíci. Upozornil na to web Seznam. Ministři musí uvést nejen, jaké vlastní nemovitosti či automobily, ale jestli drží akcie nebo zda mají nějaké dluhy. Když premiér Petr Fiala (ODS) letos v lednu předstoupil před Sněmovnu a žádal poslance o důvěru pro jeho kabinet, tak na závěr svého projevu zmínil, že se cítí být vládou změny. „I proto také od samého počátku, od nástupu naší vlády, volíme politiku otevřenosti,“ lhal premiér Fiala. Podle mluvčího premiéra Petra Fialy Václava Smolky je na každém ministrovi, jak se zachová. Tedy jestli soupis vstupního majetku poskytne, nebo ne. „Pan premiér vyznává liberální přístup, je tedy na každém z ministrů, jak s tímto naloží,“ uvedl Smolka…Co k tomu dodat? Pětikoalice Petra Fialy slibovala lidem před volbami změnu, ale zapomněli lidem přiznat, že mají na mysli, že to bude změna k horšímu…  Premiér Petr Fiala rozdal za jeho cestu do Kyjeva medaile Karla Kramáře, tedy nejvyšší ocenění, které může jako premiér udělit. Ocenil svého mluvčího Václava Smolku za mimořádné nasazení při zajišťování bezpečnosti a naplňování zahraniční politiky České republiky. Co si o tom myslíte, napište mi do komentářů.   Nedělní průzkum agentury Kantar pro ČT odhalil nepříjemné trendy pro některé české politické strany. Tři z pěti vládní stran se ocitly na nebo pod hranicí 5%, tedy by se už nyní nedostali do Sněmovny. Katastrofální pokles TOP09, kterou vede předsedkyně Pekarová Adamová, vysvětluje lékař a nedávný člen TOP09 Šimon Reich: „V TOP09 bylo plno agrese v podobě zesměšňování a urážení každého, kdo měl jiný názor,“ popsal podmínky ve straně. A přidal pár osobních příhod: „Dodnes kroutím hlavou nad tím, když mě veřejně poslanec a syn diplomata Ondřej Kolář, kterému jsem nic špatného neudělal, označil za ‚tlučhubu, který ve svém životě nic nedokázal‘, přičemž tento jeho příspěvek měl mnoho desítek lajků, nebo když mě nejmenovaná kolegyně přirovnala ke Stalinovi. Později k tomu přibyla i regulérní cenzura v podobě blokace mnohých z nás (včetně mě) ve vnitrostranické diskusi. Schopní a/nebo zkušení politici byli ve straně sestřeleni, zatímco poslušní a prostoduší pejsci byli vytáhnuti nahoru. Inu, tohle je výsledek,“ zhodnotil lékař Šimon Reich výsledek. A já mu na základě svých osobních zkušeností musím dát plně za pravdu. Neznám ve Sněmovně více agresivní, arogantní, nesnášenlivé a extremisticky se chovající poslance a členy strany než jsou ti z"
dca714bdf5edeb3ba0bcae4241cbb46c,"Sněmovna zcela skandálně zamítla hlasy poslanců ANO a ČSSD návrh SPD na to, aby podezřelé nákupy zdravotního materiálu bez výběrového řízení v rámci nouzového stavu prověřil Nejvyšší kontrolní úřad (NKÚ). Kolují totiž informace o předražených nákupech a podezření z korupce. Přitom sám premiér Babiš ještě ráno říkal, že by to měl NKÚ prošetřit... Tak to je velmi zvláštní, slova a činy se podivně liší. Za nákupy je odpovědné ministertvo vnitra (ČSSD) a ministerstvo zdravotnictví (ANO). Pro náš návrh nehlasoval ani Václav Klaus ml. (Trikolóra), předseda poslaneckého klubu ODS Zbyněk Stanjura a Miroslav Kalousek (TOP09). Ptám se proč?  Podívejte se, co jsem řekl ve Sněmovně:    Vážené dámy a pánové, tak hnutí SPD tady navrhlo usnesení, které znělo: Poslanecká sněmovna považuje za správné nejasnosti okolo realizace nákupů zdravotního materiálu v době stavu nouze prověřit pracovníky Nejvyššího kontrolního úřadu. A toto usnesení bylo teď zamítnuto hlasy poslanců koalice hnutí ANO a ČSSD. A já tomu opravdu nerozumím. Protože pan premiér avizoval i ve svém projevu, že naopak by byl rád, aby Nejvyšší kontrolní úřad prověřil ty množící se spekulace v médiích a mezi veřejností, mně píše spousta lidí, které se týkají okolností nákupů zdravotnických potřeb bez výběrového řízení v době stavu nouze. A jak jsem říkal, tak ty spekulace a podezření se v této věci šíří i mezi veřejností. A hnutí SPD je přesvědčeno, že takové spekulace a podezření je třeba transparentně ověřit bez zbytečného politizování.  A my si myslíme, že tyto spekulace, podezření by bylo třeba transparentně bez zbytečného politizování prověřit. Proto my jsme velice vstřícně a konstruktivně řekli, že naše hnutí SPD tady nepodpoří v této věci zřizování komisí politiků, jak tady navrhovala některá ze stran tak zvaného demobloku nebo dokonce tyto strany, ale chceme, aby případné šetření bylo profesionální, efektivní a apolitické.  Dokonce pan ministr vnitra Jan Hamáček mě napadl dneska dopoledne na tiskové konferenci a řekl, že jestli mám podezření, ať podám trestní oznámení. Ale proč? Vždyť my jenom chceme, aby Nejvyšší kontrolní úřad to prověřil. Proč z toho dělat nějaké show? My jsme pouze chtěli, mně by se chtělo říct potrefená husa se ozve, ale proč taková afektovaná reakce ze strany pana ministra vnitra, nechápu. To naopak vzbuzuje ty otazníky. Ale proč vy jste nepodpořili jako vládní koalice včetně ČSSD, protože ty největší spekulace jsou právě ohledně ministra vnitra, ale my nepodezříváme pana ministra. Jako pane ministře, my vás nepodezříváme. My jsme jenom chtěli, protože mně píše opravdu mnoho lidí a psala o tom i média. Jediné, co jsem chtěl je, nikdo vás nepodezřívá, to tady říkám i na mikrofon, aby to bylo slyšet. Jenom my jsme chtěli, na nikoho jsme neukazovali. Jediné, co jsme řekli, heleďte, tak to nechte na tom Nejvyšším kontrolním úřadu. A znovu říkám já veřejně, tady na vás koukám, já vás nepodezřívám. Já jsem jenom chtěl, aby NKÚ to prostě prošetřil, ať nám dá nezávislý orgán závěry.   A já opravdu tomu nerozumím, proč tedy, když jsme byli vstřícní, apolitičtí, nechtěli jsme to vůbec hrotit, jenom jsme chtěli odpovědět veřejnosti a i média o tom píšou, tak proč vy jste nám zamítli usnesení, aby prostě Poslanecká sněmovna se usnesla, že by to bylo dobré prověřit Nejvyšším kontrolním úřadem. Vy mi na to odpovíte, ano, ale on už šetří, on už říkal, že bude šetřit. Ale vážení, to tady nemusíte říkat, protože to se nerozporuje s tím, že tady přijmeme to usnesení. To zase já velice dobře vím, takže jestli někdo a už se tady hlásíte celá řada z vás a budete říkat, ale pan premiér už říkal, že už se šetří a NKÚ říkal, že už to bude dělat. Ale to se nerozporuje. Naopak kdyby tady bylo to usnesení Sněmovny, tak tomu dáváme jasný rámec a všichni jsme přeci v tom případě spokojeni a jsme si jisti, že to určitě tak bude, a budeme tady třeba mít i nějakou zprávu.  Takže za mě jsem tedy opravdu velmi nepříjemně překvapen a bohužel musím říct, že pakliže vládní koalice tady zablokovala to, aby Poslanecká sněmovna se usnesla, aby se Nejvyšší kontrolní úřad tím skutečně zabýval, on se tím zabývat bude, tak to vzbuzuje další spekulace, proč tomu vlastně bráníte. Takže to je za mě a hnutí SPD bude dál trvat na tom, aby vláda předložila transparentní informace o těch nákupech, a my prostě té veřejnosti tu odpověď chceme dát. Děkuji."
e3d5ab339897c5dd1e4efc65dbe04e1e,"Přečtěte si přepis rozhovoru pro Frekvenci 1, který se uskutečnil v Lánech, v Masarykově pracovně:  *Na Frekvenci 1 vás z Masarykovy pracovny v Lánech zdraví Luboš Procházka a spolu se mnou je u mikrofonu i pan prezident Miloš Zeman chráněný stejně jako já rouškou. Dobré odpoledne.  Dobré odpoledne.  *Předně chci poděkovat, že jste nás i v této náročné době přijal tady, v Lánech, a nabízí se hned na úvod otázka, jak se cítíte? Vše v pořádku?  Vše v pořádku. Mám tady normální práci stejně jako na Hradě, s tím rozdílem, že tady je o něco více klidu.  *Začnu aktualitou z dneška. Ministryně financí Alena Schillerová podle svého dnešního vyjádření pro Českou televizi předloží zítra na vládě nový návrh státního rozpočtu s deficitem tři sta miliard korun. Původně se počítalo s dvěma sty miliard. Deficit tak bude nejvyšší v našich dějinách. Dalo se to čekat, že bude potřeba více peněz?  Zcela určitě ano. Já začátkem května s paní ministryní Schillerovou o tom budu mluvit a Vy se mě jistě zeptáte, jestli ten návrh podepíšu. A já bych teď mohl strašit, že ho budu vetovat, ale neudělám to. Nicméně budu upozorňovat na to, že právě v tomto rozpočtu by se také mělo šetřit, a protože už tři roky upozorňuji na to, že vyhazujeme každý rok třicet miliard korun na dotace na solární elektrárny, tak se zeptám paní ministryně, jestli právě teď není čas tento nesmyslný výdaj z rozpočtu vyhodit.  *Ministryně financí dnes také řekla, že Česko je v ekonomické recesi, a cituji: „Čím bude delší, tím bude i hlubší.“ Proto by jako ministryně financí přivítala rychlejší uvolňování opatření proti šíření koronaviru, ale respektuje rozhodnutí epidemiologů. Jaký je Váš aktuální názor? Vy jste se minulý týden vyslovil pro pokračování současného restriktivního způsobu boje s epidemií, ale jak to vidíte dnes? Držet ještě opratě, nebo je vzhledem k tomu, že už jsme v recesi, opravdu povolovat?  Milý pane redaktore, já nevěřím médiím, a právě proto si občas přečtu svůj oblíbený teletext. Na tom teletextu máte tabulku dvaceti osmi zemí, a ta tabulka obsahuje údaj, počet zemřelých na milion obyvatel. My jsme v této tabulce na prvním, tedy nejlepším místě. Těsně za námi je Izrael, což je dobré sousedství.  A já si myslím, že zaprvé bychom na to měli být hrdí a mít z toho radost, zadruhé, že bychom měli poděkovat jak vládě, tak občanům, a zatřetí, že bychom neměli měnit užitečnou a efektivní strategii. Řekl jsem, tuším, že na televizi Prima, že lidský život má vyšší hodnotu než přehnané urychlení těch omezujících opatření.  *Premiér Babiš v souvislosti se zadlužením Česka pro Právo řekl, cituji: „Musíme se zadlužit, abychom podpořili sociální smír, ubránili ekonomiku a zachovali lidem práci.“ S tím souhlasíte?  Tak samozřejmě, že ano. Já si myslím, že pokud jde o sociální smír, tak lidé se chovali skvěle a zodpovědně. Tady nehrozí občanská válka, kterou vyhlásil Miroslav Kalousek. Tady nehrozí vlastizrada, kterou vyhlásil senátor Fischer. Tady už ten sociální smír prostě je. Ale zachránit ne jenom ekonomiku, ale zachránit i životní úroveň a zabránit tomu, aby se zvýšila míra chudoby, to je, myslím, cíl, který stojí za to.  *Jedna z položek, která hodně zatíží rozpočet, je ošetřovné. Vláda na svém pátečním zasedání schválila jeho navýšení na osmdesát procent denního základu přímo zaměstnanců místo dosavadních šedesáti, a to zpětně od prvního dubna. Podepíšete ošetřovné ve výši osmdesátiprocentního denního základu.  Ano, podepíšu.  *Neměla ho vláda schválit už dávno? Teď se totiž předhání opozice s ministryní Maláčovou, kdo tu osmdesátku navrhoval dříve.  Víte, opozice jenom poštěkává a bohužel sama nepředložila, a je mi to líto, žádný seriózní alternativní program, ať už se týká zdravotnictví nebo ať už se týká ekonomiky. Já si myslím, že naše opozice výrazně selhala a nemá cenu ji komentovat.  *Mimochodem Vy jste v pátek podepsal vládní návrh zákona, podle kterého lidé mohou žádat o odklad splátek úvěrů. Ze Senátu k Vám míří i další schválené návrhy, například, že cestovní kanceláře budou moci lidem za nerealizované zájezdy dávat poukazy. Už máte zákony na stole, nebo vyčkáváte?  Já tady mám dva zdroje svých informací. Zaprvé legislativní, to znamená právní odbor prezidentské kanceláře, a zadruhé odborný, tedy analytický odbor. Předpokládám, že doporučení těchto odborů bude v obou případech kladné.  *Dnes je to přesně měsíc, co tady v Česku nosíme roušky. Někteří lidé se ale v posledních dnech, hlavně o Velikonocích, v uvozovkách říkám, utrhli z řetězu a vyrazili si ven bez roušek. Do dvou týdnů se pak ukáže, jestli se v důsledku toho nový typ koronaviru rozšířil více. Co byste takovým lidem, kteří porušovali nařízení státu, jako prezident státu vzkázal?  Zaprvé bych je varoval před desetitisícovou pokutou, která jim hrozí. A zadruhé bych je poprosil, aby vydrželi. Vydrželi ještě měsíc, možná měsíc a půl, ale v životě lidském měsíc a půl je příliš krátká doba, než abychom riskovali, že dojde k nakažení a že koronavirus neodejde.  *Jestli dovolíte dotaz soukromého charakteru, kdy Vy sundáváte roušku? Až před spaním?  To si myslíte, že ji nosím celý den? Mýlíte se. Když jsem tady sám, nevidím důvod, proč roušku nosit.  *Ještě mi řekněte, protože venkovní teploty jdou nahoru, jak snášíte to horko v roušce? Já třeba dnes trošku hůře, ale teď už je to lepší.  Já už jsem v pětasedmdesáti letech zvyklý na leccos a rouška není ten největší problém, který jsem v životě měl.  *Podle duchovního otce české karantény pana Romala Prymuly, kterého jste se rozhodl letos v říjnu vyznamenat, budeme ještě roušky nosit měsíce. On nespecifikoval to období, ale Vy jste to sám teď naznačil, že to ještě chvíli potrvá. Tak, zvládnou to Češi?  Když to zvládli dřív, tak teď mají jednu výhodu, je světlo na konci tunelu. I když, protože mám rád anekdoty, Vám jednu řeknu. Tvrdíte-li, že je světlo na konci tunelu, může to být, že jde o reflektory protijedoucí lokomotivy na jednokolejné trati. Ale to je vtip, já si myslím, že tady je opravdu světlo na konci tunelu, a ta naděje, pane redaktore, je tím silnější, čím větší to světlo je.  *Senát umožnil přijetí zákona, podle kterého policie bude moci na místě pokutovat až deseti tisíci korunami lidi, kteří poruší vládní opatření proti šíření koronaviru. Vy jste o tom před chvílí mluvil. Horní komora normu neschválila, neodmítla, ani nijak neupravila. Zákon tak v souladu s Ústavou dostanete k podpisu až po uplynutí třiceti dnů, které má Senát na projednávání zákonů. Tato lhůta skončí devátého května. Předloha tak bude účinná až po skončení aktuálně platného nouzového stavu, který je vyhlášen do konce dubna. Neměl by Senát v této těžké době zaujmout konkrétní stanovisko? K čemu tedy pak takový zákon?  Pane redaktore, Vy znáte můj kategoricky odmítavý názor na existenci Senátu.  *Ano.  A pokud si Senát přál do sbírky svých, řekněme, zbytečných nebo hloupých rozhodnutí přidat ještě jedno, budiž.  *Zůstanu ještě u Romana Prymuly, o kterém jsme před chvílí mluvili, on nedávno řekl, že hranice by mohly být zavřené i dva roky. Teď připouští, že by se například mohlo v létě cestovat na Slovensko nebo do Chorvatska, pokud se na tom s těmi státy domluvíme. Na to ale reagoval šéf krizového štábu pan Hamáček, že chce nejprve tvrdá data od expertů, a cituji: „Pak můžeme veřejnosti dát jasnou zprávu. Není však možné jednou mluvit o ČR zamčené na dva roky a za chvíli o možnosti jet v srpnu do Chorvatska. To moc odborně nezní, proto si z nás někdy lidé dělají legraci.“ Konec citátu. Uznáváte, že ve výrocích klíčových lidí celé situace je trochu zmatek v některých chvílích?   To se někdy stane. Já sám trvale zastávám názor, že by hranice měly být uzavřeny rok, nikoli dva roky. A to proto, aby výjezd nevyvolal vlnu epidemie, což se může stát, zejména když vyjíždíte do zemí, kde ta epidemie ještě neskončila. Doporučuji lidem, aby vychutnali krásy české krajiny na své dovolené.  *Bude to ve Vašem případě Vysočina?  Samozřejmě, jako vždy.  *Říká v Press klubu rádia Frekvence 1 prezident Miloš Zeman. Vláda tento týden představila scénář otevírání obchodů a služeb. Stalo se tak poté, co před a o Velikonocích vzali lidé útokem hobbymarkety, kde byla, troufám si říci, hlava na hlavě. Zatímco bohoslužby se konat během svátku nemohly a povolené budou až, podle aktuálního vyjádření premiéra Babiše pro Radio ZET, od 27. dubna, tedy od toho dalšího pondělí. Přijde Vám fér vůči věřícím, kterých je kolikrát v kostele méně, že v narvaném hobbymarketu bylo více lidí a oni na bohoslužbu nemohli?  Mě sice ty hobbymarkety taky trochu překvapily, ale uznal jsem argument, že český národ je do značné míry národem zahrádkářů a že ti lidé si chtěli koupit potřeby, aby mohli ošetřit svoje zahrádky. A pokud jde o bohoslužby, vím, že existuje dohoda mezi panem kardinálem a panem premiérem, že dojde i k postupnému zvyšování počtu účastníků těchto bohoslužeb.   *V souvislosti s církvemi, jste v kontaktu s panem kardinálem, který ukončil karanténu a opět naplno pracuje?  Dostal jsem teď od pana kardinála pozvání na 5. května. Pokud se to podaří, rád se té akce ve Svatováclavské kapli zúčastním.   *Stát by měl podle ministryně financí Aleny Schillerové koupit české aerolinie, premiér Babiš i vicepremiér Havlíček už dříve připustili, že by stát mohl do klíčových podniků vstoupit, pokud by se kvůli ekonomickým dopadům epidemie koronaviru dostaly do problémů. Souhlasíte s tím?  Jak kde. Rozhodně nemůže vstupovat do všech podniků, v tom se asi shodneme. Na druhé straně ti, kdo blábolí, že je to nacionalizace, by si měli uvědomit, že podobný postoj zaujala americká administrativa, kterou rozhodně nemůžete podezřívat z bolševismu. A to například u General Motors. Takže tam vstoupili a když se General Motors postavil na nohy, tak zase svůj akciový podíl odprodali.   *Ještě ze Svazu průmyslu a dopravy pan Jaroslav Hanák v týdnu v Press klubu Frekvence 1 řekl, že vstupování státu do klíčových firem je návratem k socialismu. Podle něj to není nejlepší cesta.  Tak vyberte si. Buď tam jako u toho General Motors vstoupíte a zachráníte ten podnik, nebo ho necháte padnout, a v tom případě budete riskovat nezaměstnanost a ti lidé pak budou na sociálních dávkách, a dále tím zatíží státní rozpočet.   *Budete chtít o případných vstupech státu do některých firem hovořit s Alenou Schillerovou na květnovém setkání?  Vždyť právě proto se to setkání koná.   *Tak teď jsme si to upřesnili. Pojďme do divadla. Majitelé soukromých divadel v čele s producentem a šéfem pražského divadla Broadway vyzvali ministra kultury Zaorálka k rezignaci, protože zatím ze schválených peněz na pomoc kultuře nedostanou ani korunu. Ministr tvrdí, že není všem dnům konec, že dál jedná. Divadelníci, ti soukromí, se raději obrátili s prosbou o pomoc na premiéra Babiše, a ten s nimi začal jednat. Neměl by si spíše předseda vlády srovnat Lubomíra Zaorálka, aby se soukromými divadelníky dál jednal sám, než situaci řešil za něj?  Víte, já nemám rád výzvy k rezignaci jakéhokoli ministra. Pan Stanjura nedávno vyzval k rezignaci Alenu Schillerovou, o níž jsme teď mluvili, ano, a jestliže Oldřich Lichtenberg vyzývá k rezignaci Lubomíra Zaorálka, tak si položte otázku, kdyby to náhodou pan Zaorálek udělal, tak tady budete nějakou dobu hledat nového ministra, ten se bude rozkoukávat, a tím pádem žádné další peníze stejně nebudou.   *Pokročíme k dalšímu aktuálnímu tématu tohoto víkendu. Váš pan kancléř Vratislav Mynář uspořádal v pátek podle deníku Blesk ve své restauraci v Osvětimanech zabijačku, které se v době platnosti nouzového stavu zúčastnilo šest lidí. Na porážku prasete dorazil i starosta obce. Krajská hygiena podle tisku o zabijačce nevěděla, kancléř Mynář se brání, že prase bylo nemocné a muselo se porazit a že všem účastníkům ze svého prý zaplatil rychlotesty. Řekl Vám o té zabijačce?  Dověděl jsem se následně o ní a četl jsem to i v Blesku, ale vážil jsem si Frekvence 1 a teď vidím, že jste bulvární stanice, ale jednu větu, protože více za to nestojí, Vám řeknu. To prase nebylo nemocné, to prase bylo hladové, a to prase bylo hladové proto, protože penzion je zavřený, takže zbytky potravin, kterými se to prase krmilo, neexistují a prase by umřelo hlady. A prosím Vás, pojďte od toho a budeme se bavit o důležitějších věcech.   *Ještě bych zůstal u pana kancléře, jestli dovolíte. Předseda Senátu Miloš Vystrčil z ODS Vám podle svého vyjádření napsal dopis, ve kterém vyjadřuje nespokojenost s postupem kancléře Mynáře při odpovědi na otázky ohledně vzniku údajného výhrůžného dopisu čínské ambasády k cestě bývalého šéfa horní parlamentní komory pana Kubery na Tchaj-wan. Vratislav Mynář jako oficiální odpověď poslal panu Vystrčilovi svou veřejnou reakci na dřívější informaci médií o uvedeném dopisu. Už jste dopis od pana předsedy Vystrčila dostal a případně reagoval?  Ano, dostal jsem a vidíte, tohle, na rozdíl od toho prasete, je zajímavé téma. Takže mohu odpovědět velmi jednoduše. Nízkonákladový Deník N publikoval zprávu, podle níž kancléř požádal čínského velvyslance, aby napsal dopis varující před cestou pana Kubery, tehdy pana Kubery, na Tchaj-wan. Pan kancléř veřejně prohlásil, že Deník N lže a že k ničemu takovému nedošlo. Tak co chcete víc?   *Děkuji za Vaši reakci. Ještě do třetice pan kancléř. Ve čtvrtek Vratislav Mynář přijal na Pražském hradě velvyslance Číny. Na schůzce mu poděkoval za pomoc, kterou nám země poskytla. Vy jste s panem velvyslancem také třeba telefonicky nebo dopisem mluvil?  Zatím ne, ale rád to udělám. Mimochodem, pro Vaši informaci, před asi dvěma dny na varšavském letišti přistálo letadlo Mrija, které vezlo čínské dodávky zdravotnického materiálu do Polska, a na tom varšavském letišti byl premiér a další činitelé, aby poděkovali Číně za tyto dodávky. Jinými slovy, myslím si, že protičínští hysterici by se měli trochu stydět.   *Jenom uzavřu otázky, které se týkají pana kancléře. Asi chápete, že se ptám na aktuální dotazy, a pokud nejčtenější deník v Česku napsal o jeho zabijačce, proto jsem chtěl i Vaši reakci. Nebylo to o tom, že Frekvence 1 je bulvární.  Ne, Frekvence 1 tímto dotazem prokázala svoji alespoň částečnou bulvárnost. Čím méně o tom dále budete mluvit, tím méně bulvární budete.   *Pane prezidente, Spojené státy se v posledních dnech snaží zjistit, jestli koronavirus nepochází z laboratoře v čínském Wu-chanu. Americký prezident Donald Trump dnes do toho varoval Čínu před následky, pokud vědomě nezasáhla a nezabránila rozšíření koronaviru do světa. V této souvislosti Vám přišel od posluchače Jiřího Volfa tento dotaz, cituji:   *Dobrý den, uvažujete, že bychom po Čínské republice požadovali odškodnění za škody vzniklé virem z Wu-chanu? Že pochází virus z Číny je nezpochybnitelné.  *To píše posluchač a přidává se posluchačka Marie.  *Dobrý den, jak se díváte na velmi časté spekulace, pokus o biologickou válku šířením Covid-19 z Číny.  *Já jsem ty dotazy záměrně přečetl oba a poprosím Vás o reakci.  Dobře, tak žádejme kompenzaci od Velké Británie za nemoc šílených krav, protože ta zcela evidentně se rozšířila právě z Velké Británie. Žádejme od afrických zemí kompenzace za Ebolu, protože ta se zcela evidentně rozšířila z Afriky. Prosím Vás, epidemie přicházejí a odcházejí a konspirační teorie jsou spíše komické a ubohé. Já Vám jednu nabídnu. Kdysi se říkalo, že je to proto, že Číňani jedí netopýry a dělají z nich polívku. Teď se vytvořila nová teorie, která říká, že ta epidemie vznikla od luskouna, což je zvíře, které má prý velmi chutné maso. Mimochodem pražský primátor Hřib chce přivézt luskouna z Tchaj-wanu. Doufám, že to k nám nezanese další epidemii. Ale protože taky bychom se měli někdy usmát, četl jsem teď docela hezký vtip, který říká, že v Číně se jí všechno, co létá, s výjimkou letadel a všechno, co je pod zemí, s výjimkou metra.  *Ještě, pokud jde o Čínu. My jsme hovořili o tom poděkování čínskému velvyslanci, budete Vy sám třeba například psát i dopis přímo čínskému prezidentovi nějak aktuálně?  Já doufám, že až tato epidemie pomine, tak že přijedu na Summit 17+1 a poděkuji čínskému prezidentovi osobně, z toho prostého důvodu, že dávám přednost osobním kontaktům před dopisy nebo telefonáty.   *Míříme do Ruska. Za pobuřující a cynické označil šéf ruské diplomacie Sergej Lavrov počínání úřadů v Praze, které nechaly odstranit, jak už víme a Vy jste to komentoval, sochu sovětského maršála Koněva. Tento čin představuje porušení bilaterální smlouvy, říká Sergej Lavrov. Kdyby tady s Vámi teď seděl, co byste mu na to řekl?  Řekl bych mu, že je to především ubohé, a řekl bych mu také, že asi před dvěma lety jsem psal dopis panu starostovi Kolářovi z Prahy 6, protože na území Prahy 6 po cestě na letiště jsou dvě nádherné, veliké a naprosto zchátralé vily. Pan starosta mi odpověděl, že s tím nemůže nic dělat. Tak jsem ho odepsal jako neschopného starostu. Řekl bych tedy panu Lavrovovi, že kompenzace své neschopnosti je možná právě těmito směšnými a ubohými gesty.   *Stanice moskevského metra Pražská by se mohla přejmenovat na Maršála Koněva, navrhuje to společenská rada při ruském ministerstvu obrany, podle které by tento krok byl odpovědí na odstranění sochy maršála Koněva v Praze. My už jsme po revoluci přejmenovali Moskevskou na Anděl, takže by to asi Praze nemělo vadit.   Nemělo a je věcí Moskvy, jak si pojmenuje stanice metra.   *Ruský prezident Vladimir Putin kvůli koronaviru odložil květnové oslavy konce 2. světové války v Moskvě. Budete nicméně v souvislosti s výročím prezidentovi Ruské federace psát nějaký oficiální dopis?   Já jsem přijal pozvání pana prezidenta Putina a předpokládám, že tato slavnost se místo 9. května uskuteční v září, a dává to i logiku, protože, jak víte, v září skončila 2. světová válka. 9. května skončila pouze válka v Evropě.  *Česká televize v rámci současné krize spustila kanál pro seniory ČT3. Vysílá například kultovní Nemocnici na kraji města, díváte se?  Ne. Ale kdyby náhodou tam byl seriál Dva písaři, tak bych se určitě díval.  *Je to dobrý počin České televize, tento kanál?  Určitě ano.  *Takže byste jí ty poplatky teď nechal?  Ale notak, za jeden dobrý čin, berme to jako splátku na dluh.  *Mimochodem, co říkáte na slova generálního ředitele ČT Petra Dvořáka, ta aktuální, který uvažuje o navýšení koncesionářských poplatků?  Myslím si, že k tomu bude asi kompetentní Rada České televize a další instituce, ale v současné situaci, kdy se budeme snažit udržet životní úroveň, nikoli ji zvýšit, jakékoli zdražování, včetně zdražování koncesionářských poplatků, by byl špatný signál.  *Pojďme k pár drobnějším zprávám před posluchačskými dotazy. Na Pražském hradě dnes vystupovala Hudba Hradní stráže, hudebníci postupně vystoupili se skladbami na čtyřech místech. Poslouchal jste přímý přenos v Rozhlase?  Máme ho na svém Facebooku.  *Chybí Vám hradní prostředí vůbec?  Ale samozřejmě, že ano, ale protože vím, že se tam stejně brzy vrátím, tak to neberu tak závažně.  *V květnu to budou dva roky, co se díky Vaší amnestii dostal na svobodu Jiří Kajínek. Napsal Vám od té doby nějaký dopis?  Ne, nenapsal a ani není důvod, aby ho psal. Předtím mi jeden hezký dopis napsal. Já bych mu jenom doporučoval, aby si uvědomil, že ta milost má sedmiletou podmínku, takže kdyby měl například dopravní nehodu, tak by se musel do vězení vrátit. Tak ať si dá zatraceně pozor.  *Vaše manželka bude mít 29. dubna půlkulatiny, jsem se dočetl. Už pro ni máte dárek?  To je soukromá záležitost. Vy to někde vykecáte a moje manželka se to dozví, a v tom případě už to nebude překvapení.  *Legendární herečka Jitka Frantová Pelikánová, která žije v koronavirem velmi postižené Itálii, konkrétně v Římě, Vám napsala dopis. Protože se známe, tak ho předám Vašim asistentům. Ona teď poslouchá tento přímý přenos. Byla měsíc v nemocnici, ale vše zvládla. Chtěl byste jí něco vzkázat?  Chtěl bych jí vzkázat, že ji obdivuji jako herečku a že věřím, že společným úsilím se konečně podaří naplnit sliby olomouckého magistrátu o tom, že bude ulice nebo náměstí Jiřího Pelikána.  *Jitko, zdravíme Vás z Lán, Vy nás slyšíte. Pojďme na posluchačské dotazy. Pavel z Vimperka napsal:  *Jak hodnotíte práci vlády, zvláště pana Hamáčka a pana ministra zdravotnictví? Pan Hamáček je podle lidu opravdu dobrý organizátor, má nervy ze železa. Nezapomeňte na něho, prosím, až budete udělovat vyznamenání. To by se asi profesor Fiala…   *To je tu, v tom dotazu.  Já jsem nikdy neudělil státní vyznamenání aktivnímu politikovi. Přál bych Honzovi Hamáčkovi, aby co nejdéle zůstal aktivním politikem, i když tím přijde o vyznamenání. Řekl jsem na televizi Prima, že právě jeho vystupování, jeho aktivita mě vede k závěru, že by bylo skvělé, kdyby i po parlamentních volbách pokračovala tato koalice.  *Lukáš Kouba napsal, přečtu celý dotaz, protože je důležitý.  *Vážený pane prezidente, zajímal by mě Váš názor na pana ministra Plagu s tím, jaké měl návrhy k školní docházce. Obávám se o zdraví a konzultace jsou dobré pro jedince s místem bydliště totožným se školou. Jízda autobusem má také své riziko a nechci nakazit blízké. V tento moment by byla lepší maturita na podzim nebo ji udělit úředně. Dvouměsíční distanc od výuky také udělá své a jsme nedostatečně připraveni. To, že zákon o tom, že nám po 1.6. měl dát jistotu, tak teď jen víme, že maturita bude. Kdy? Zas nikdo neví. Zasloužíme si lepší jednání. S pozdravem Lukáš Kouba.  Dobře. V každém případě pan ministr Plaga postupoval velmi rozumně tím, že rozdělil ty etapy uvolňování, to znamená, tady byla petice, aby se děti co nejdříve vrátily do škol, proti ní byla zase jiná petice…  *Nenastupuji.   … ano, přesně tak. Já si myslím, že pan ministr volil rozumnou kompromisní cestu, to znamená, že ten nástup do škol bude po těch patnáctičlenných skupinách, a pokládám to za rozumný postup.  *Posluchač Václav napsal:   *Pane prezidente, je svět schopen se ponaučit z koronavirové krize a provést revizi hodnot, co je pro život člověka nejdůležitější, a zmírnit nespravedlnost v rozdělování výsledků práce? Nepůjde svět pod vedením prezidenta Trumpa k další světové válce?  Já bych si samozřejmě přál, aby to, čemu Nietzsche říkal umwertung aller Werte, tedy přehodnocení všech hodnot, v některých případech nastalo. Řeknu Vám alespoň jednu ilustraci. Velmi bych si přál, aby Evropská komise přestala bláznit s takzvaným zeleným údělem, uvědomila si, že místo fiktivního boje proti klimatické změně je zapotřebí oživit ekonomiku, a tedy i její energetickou základnu, kterou by Green Deal for Europe výrazně oslabil.  *Miloslav napsal:  *Krásný dobrý večer, už dříve jste několikrát prohlásil, že byste byl rád, kdyby Česko přijalo euro. Platí to i nadále? Vidíte u nás tuto možnost v blízké době uskutečnitelnou? Děkuji.  Platí to. A pokud jde o blízkou dobu, tak to záleží především na tom, zda se změní princip Evropského stabilizačního mechanismu. O co jde, Vy jste nucen, český daňový poplatník, platit, pokud jste v eurozóně, i řecké dluhy, a to dluhy, které nevznikly kvůli nějaké epidemii, ale kvůli, upřímně řečeno, velmi neefektivní řecké vládě. Takže jakmile by ten Evropský stabilizační mechanismus neumožňoval placení cizích dluhů českým daňovým poplatníkem, pak myslím, že je rozumné otevřít debatu o vstupu do eurozóny, ale vždycky jsem ještě k tomu dodával jednu věc. Když čtete statistiku, kupodivu zjistíte, že eurozóna má vyšší nezaměstnanost a pomalejší tempo hospodářského růstu než země, které v eurozóně nejsou. Přemýšlejte nad tím.  *A poslední dotaz, Richard Hájek.  *Dobrý večer, chtěl bych se zeptat, zdali byste podpořil případné referendum o vystoupení Česka z Evropské unie. Děkuji.   *Čtu posluchačský dotaz.  Už jsem jednou řekl, že jsem zastánce referend, a nevidím důvod, aby se omezovala tématika těchto referend. Na druhé straně jsem také řekl, že kdyby bylo referendum o vystoupení z Evropské unie, hlasoval bych proti.  *Posluchačské dotazy máme za sebou, jsme před závěrem rozhovoru. Obligátně, jako vždy, se zeptám, co Vás dnes ještě čeká.  Dneska? Budete se divit, ale hlavně večeře. Potom se chystám prostudovat materiál svého zahraničního odboru o tom, jak postupují jednotlivé země v boji s koronavirem, a i když komplex těchto opatření je v zásadě podobný jako český komplex, tak mohu s radostí opakovat, a vryjte si to do paměti, pane redaktore, že jsme první a nejlepší.  *Pokud jde o Frekvenci 1, tak za malou chvíli začínají písničky na přání. Kdybyste si chtěl nechat zahrát od Frekvence 1 za chvíli, co by to bylo?  Sentimental Journey.  *Doufám, že nás kolega Milan Bílek slyší. Já jenom pozvu naše posluchače na Facebook Frekvence 1, Instagram Frekvence 1 i internetové stránky www.frekvence1.cz, kde najdete za chvíli záznam tohoto rozhovoru a také fotografie. Zároveň přepis rozhovoru by měl být v nejbližších hodinách na adrese hrad.cz, takže tam si též budete moci dohledat podrobnosti. *Pane prezidente, děkuji a těším se opět na slyšenou.  Bylo mi potěšením."
e57b06c69f9d9565b71a5c6bda7dffb7,"Ministři Rakušan s Jurečkou jsou tak zoufalí, protože jim teče jim do bot, že jen neustále pomlouvají SPD👎🏻🤣 Zase jsem musel ve Snemovně vyvracet jejich lži, podívejte se.   Tak vážené dámy a pánové, já tady teď vystoupím, abych vyvrátil ty zoufalé lži, co tady předvedl ministr práce a sociálních věcí Jurečka a ministr vnitra Vít Rakušan, protože je vidět, že reflektují to, že jim klesá důvěra vládě, tak už zoufale kopou kolem sebe, protože to, co jsme tady dneska chtěli slyšet, je, jestli má vláda nějaký plán, ale já ji k tomu vyzývám už několik týdnů, žádný plán vláda nemá, tak tady lžete o SPD a kopete zoufale kolem sebe jak malé děti.  Za prvé Putin. Právě pan ministr vnitra Rakušan by měl vědět a už skončit s těmito zoufalými lžemi, se svým zoufalým lhaním, protože SPD nemá s Putinem a s Ruskem vůbec nic společného, nemáme ani halíř z Ruska, ani rubl z Ruska a nemáme žádné kontakty s Ruskem. Já jsem byl naposledy v Rusku v roce 1992 na jednu jedinou noc na tranzitu na Moskvě Šeremetěvo cestou za mojí japonskou babičkou. Jestli počítám dobře, tak je to třicet let zpátky. To znamená už nechte tyto zoufalé lži, kterými se snažíte osočit politickou konkurenci SPD. Dělali jsme si průzkum ve veřejnosti, naštěstí na ty vaše lži neskáče. SPD není ani proruská, ani proputinovská, ale ani probruselská, ani proamerická, ani pročínská. Prostě pro nás je Česká republika na prvním místě. Takže nechte to lhaní, že SPD je proruská strana, nemáme s tím vůbec nic společného.  Naopak, já velice vítám iniciativu Japonska a vidím to v japonské televizi, které si nárokuje Kurilské ostrovy a já, protože jsem z poloviny Japonec, tak vítám tuto iniciativu vůči Ruské federaci a nestydím se vůbec za to.  To znamená, abych tyto lži, protože oni budou lhát pořád, čím dál více vám budou klesat preference, tak budete, vaše vládní pětikoalice Petra Fialy, o to víc budete lhát o politické konkurenci. Ale když řeknu ještě jednu věc, neexistuje jediný člověk s japonskou krví, který by byl obdivovatelem a zastáncem Ruska, ale to vy moc dobře víte, nebo možná nevíte, protože vůbec nemáte tyto informace. To znamená, to, cítit lásku k České republice a mít rád svoji zemi vůbec neznamená, že je člověkem - a to, že chceme, že zastáváme politiku jednání a spolupráce, a samozřejmě odsoudili jsme válku, ostatně jako všichni - tak to vůbec neznamená, že je někdo proruský nebo proputinovský. Takže už přestaňte lhát. My s tím nemáme vůbec nic společného, ani s Ruskem, ani s Putinem, ale to, že chceme, aby se mluvilo tady bez cenzury, aby tady byla svoboda slova, to vůbec neznamená, že je někdo pro Putina nebo pro Rusko.  Já doufám, že tyhlety lži už tady přestanou být, protože vy totiž na SPD vůbec nic nemáte, proto se snažíte nás nálepkovat, snažíte se tady lhát o tom, že jsme nějakou proruskou stranou nebo proputinovskou stranou, není to vůbec pravda a i veřejnost to ví, takže už s tím skoncujte! Ale to, co je problém, to tady vidím, co tady říkal pan Jurečka, protože právě zástupci lidovců, KDU-ČSL provádějí podle mého názoru vlastizrádnou politiku, protože se dlouhodobě účastní sjezdů sudetoněmeckého landsmanšaftu. Ano, sudetoněmeckého landsmanšaftu, který ale zakládali prokazatelně, a to si každý může najít, kovaní fašisti a nacisti. Dokonce lidé, kteří se podíleli na vraždách Čechů na Kobyliské střelnici v Praze. Ano, tam na sjezdy jezdí pravidelně - na sjezdy sudetoněmeckého landsmanšaftu zástupci lidovců, vládní KDU-ČSL. Takže to skutečně, jestli je tady někdo pátou kolonou, pak jsou to podle mého názoru lidovci, protože já do Ruska nejezdím, ani nejezdím na setkání s Putinem, tady Vít Rakušan lhal, prý Putin, můj kamarád! Já jsem ho v životě neviděl! Já do Ruska nejezdím, kde bych ho viděl! Takže je opravdu otřesné, jak, když teče do bot vládní koalici, tak Vít Rakušan, ministr vnitra, který by měl být prostě seriózním člověkem, tak lže, lže a lže jako když tiskne. To je neuvěřitelné, mít takového ministra vnitra!  Ale zpátky k předsedovi KDU-ČSL a ministru práce a sociálních věcí Marianu Jurečkovi z KDU-ČSL. Říkal, že jsem si prý mazal nějaké příspěvky na Facebooku. Já jsem si ani jeden příspěvek nesmazal. Může mi dát důkaz, že Tomio Okamura si smazal příspěvek na Facebooku ministr vnitra? Měl by podat okamžitě demisi za tuto lež, protože já jsem si nesmazal ani jeden příspěvek. Já mám na Facebooku tři správce, kteří to tam dirigují, redigují. Mimochodem já tam mám citáty. Měl jsem tam mnoho citátů - předsedkyně Evropské komise von der Leyenové, měl jsem tam mnoho citátů Junckera, zásadně nesouhlasím s jejich politikou. Měl jsem tam citát i Bidena. A správce mého profilu tam dal i citáty Putina, pozoruhodné citáty Putina. Ale to přece vůbec neznamená, že jsem něčí obdivovatel a podporovatel, protože můj profil je politický (potlesk zprava) a jsou tam samozřejmě - on tam dává, ten správce mého profilu - dával tam prostě citáty z celého světa, které jsou k zamyšlení, ať k pozitivnímu, nebo k negativnímu. Právě proto jsou tam také desítky nebo řada citátů, znovu říkám, představitelů Evropské unie, také s nimi zásadně nesouhlasím, a jsou tam citáty takové anebo makové. Takž tohleto je jedna věc. Ale já jsem si žádný, ani jeden svůj status, takže vůbec nechápu, o čem to tady mluvíte. Já se opravdu nezabývám tím, že surfuji v historii svého Facebooku a že si tam vymazávám příspěvky. Vy to asi děláte, vy máte času dost, já na to opravdu čas nemám. Takže Vít Rakušan by měl předložit důkaz, že Tomio Okamura - a Marian Jurečka, nebo kdo tady říkal, že jsem si něco mazal. Jinak je to lež, ale v podstatě oni to dokázat nemůžou, protože jsem nic takového neudělal, takže samozřejmě už nechte těchto lží a nesmyslů.  A že na politickém profilu poukazuji na různé citáty tak nebo onak a že se to potom vyvíjí, že můžou nastat různé změny s věcmi, s kterými potom nesouhlasíme, tak to je přece normální vývoj. Doufám, že jsme tady odsoudili válku na Ukrajině úplně všichni a myslím, že je to úplně jasné. Takže tyto lži, to je úplně také ještě další věc, ale vám se to hodí.  Dál. Tady byla nějaká výzva, nebo tady byl dotaz, že jste prý neříkali, že tady ti uprchlíci budou natrvalo. Vždyť to není pravda, vždyť jsem to slyšel sám, že premiér Petr Fiala uznal v médiích, že předpokládá, že tady většina zůstane, tak co tady zase lžou vládní představitelé, vždyť to říkal sám premiér Fiala, že to předpokládá. Tak já nevím, o čem to tady je zase. Já nevím, vy se vzájemně asi ve vládě neposloucháte, prostě jste to jasně řekli. Zatímco dánská premiérka říká, že předpokládá něco jiného než český premiér a než vaše vláda, ona předpokládá, že se všichni poté, po skončení konfliktu, vrátí zpátky na Ukrajinu. To je rozdílný postoj, právě my souhlasíme s tím dánským viděním, s demokratickým Dánskem, ale vy říkáte, že předpokládáte a vlastně že tady zůstanou. Takže zase - já nevím, pro ti ministři tak lžou, já vím, že je to tou vaší zoufalostí, protože když někdo je zoufalý a nejde mu to v té vládě, tak začne kopat kolem sebe a snaží se odvrátit pozornost tím, že se naváží do jiné politické strany. Ale na to vám opravdu ani veřejnost už neskočí. Takže tyhlety lži, jako že SPD - Putin, my máme v našich řadách Jaroslava Baštu, který byl jako jediný poslanec, na rozdíl od vás všech ve vládě, zavřený za minulého režimu a byl disidentem, byl signatářem Charty 77, (se smíchem:) a vy tady nálepkujete SPD úplně lživě opačně. To je úplně neuvěřitelné. To už byste za chvíli mohli také říkat, že ten, kdo například vystudoval ruštinu na vysoké škole, že je proruský, to jsou přesně ty vaše narativy, ale to jsou přece úplné nesmysly. Nebo že učitelka ruštiny na škole je proruská. To jsou přesně tyto praktiky, které tady má vládní pětikoalice, ale to přece není vůbec pravda. Stejně jako v České republice mimochodem žije řada Rusů, a byl to i důvod, a říkali mi to už někteří Rusové i na ulici, že se právě proto přestěhovali do České republiky, že nemají rádi Putina - mimochodem, pro vaši informaci. Takže takovéto nálepkování, takovéto vylhávání, takové ty vaše permanentní lži, to je potřeba vůbec odmítnout.  To znamená, předseda lidovců, kteří v podstatě podle mého názoru kolaborují se sudetoněmeckým landsmanšaftem, který zpochybňuje Benešovy dekrety a zpochybňuje poválečné uspořádání České republiky, tak tady ukazuje na ostatní a ještě lže. Já myslím, že to od lidovců je opravdu velké chucpe. Vy byste měli nejdřív přestat jezdit na ty sjezdy sudetoněmeckého landsmanšaftu.  Ale dál k panu Rakušanovi, ministr vnitra. Tak to jsme vůbec nepochopili, o čem to tady mluvil, já vím, že se pan ministr vnitra Rakušan neustále snaží odvést pozornost od hnutí STAN. Já bych tímto chtěl oznámit, že dnes podáváme, že se nám podařilo sesbírat podpisy pod mimořádnou schůzi Sněmovny, dneska to podáváme, oslovili jsme hnutí ANO, domluvili jsme se s hnutím ANO, protože hnutí SPD má jen 20 poslanců, je potřeba 40, podařilo se nám ty podpisy společně s hnutím ANO sesbírat, a budeme svolávat mimořádnou schůzi na téma politického podnikání hnutí STAN. Já vím, že pan ministr Vít Rakušan se zoufale snaží odvést pozornost od toho politického podnikání hnutí STAN, ale neodvedete ji, pane ministře, tu pozornost. Přestaňte plivat a lhát o ostatních politických stranách a věnujte se vysvětlování vašeho politického podnikání. Protože pan Polčák, který si účtoval 47 tisíc korun i za setkání s poslanci SPD, z veřejných peněz si chtěl účtovat obcím, chtěl si vyúčtovat provizi 8 milionů korun za prosazení zákona, přitom nám to tady před tím hlasováním vůbec neřekl, že za to má mít provizi 8 milionů korun. Vy jste, pane ministře Víte Rakušane, ministře vnitra a předsedo STAN, doteď nevyzval Víta Rakušana (Polčáka), aby složil mandát europoslance. Protože je to váš kamarád, a vy jste o tom věděl, vy prostě o všem víte, o tomto politickém podnikání, které dělají vaši kolegové ve vedení hnutí STAN. Financování hnutí STAN, já vůbec nevím, jak může mít ministr vnitra Vít Rakušan vůbec drzost, lhát o ostatních politických stranách, když dodnes Vít Rakušan neřekl, kdo jsou majitelé těch firem, kteří sponzorovali z kyperských daňových rájů kampaň Pirátů a STAN ve volbách do Poslanecké sněmovny. A to je ministr vnitra? A premiér Fiala k tomu mlčí? Co pan Farský, další člověk z vedení hnutí STAN to byl, poslanec.  Slíbili jste před volbami voličům, dokonce písemně ve vaší smlouvě, že se vaši poslanci budou naplno věnovat práci poslance. A už před volbami jste přitom věděli - i vy, pane ministře Víte Rakušane, i premiér Fiala, vždyť jste to potvrdili i v médiích - že chcete podvést voliče a že hned po volbách odjíždí pracovat pan Farský do USA. Pak jsme ho tady všichni museli přemlouvat a média tlačit, aby vůbec složil mandát.  Dále cenzura. Ano, vy prosazujete cenzuru názorů občanů v České republice. Vždyť to víme všichni, Vít Rakušan, ministr vnitra. Víme taky, že zneužíváte ministerstvo pro politický boj, kdy jste dal SPD na nějaký seznam dezinformátorů, který jste si tam vytvořili, na ministerstvu a neuvedli jste žádný důkaz, že tady nějaká dezinformace padla. Vy prostě úplně sprostě zneužíváte ministerstvo pro politický boj. Protože vám prostě teče do bot ve vládní koalici.  Takže to bych chtěl tady říct, že bude na SPD - protože jsme tady jenom dvě opoziční strany. Proto vládní pětikoalice, čím více vám bude klesat důvěra - a už vám klesla, jak víme z toho průzkumu, zatím jednoho, který byl zveřejněn v televizi NOVA, tak vám vládní důvěra už velice poklesla, důvěra občanů. Takže se připravme na to - a rád bych to řekl i tady divákům - že vládní koalice bude čím dál víc útočit na SPD. Protože jsme tady jenom dvě opoziční strany. Budete lhát, vylhávat si, budete lhát o SPD pořád dokola, že jsme proruský, proputinovský. Přitom to vůbec není pravda. Nemáte pro to jediný důkaz, jediný důkaz pro to není. Takže budete pořád jenom lhát a lhát, abyste se vylhali z toho vašeho vládního neúspěchu.  Ale já vůbec nechápu, jak ministr sociálních věcí Jurečka a předseda lidovců vůbec tady může takhle útočit prostě s těmi argumenty, kterými tady útočil na SPD. Vždyť jste to byli vy, kteří ve čtvrtek večer - a je to právě gesce ministra práce a sociálních věcí Jurečky a předsedy lidovců - jste hlasovali proti zákonu SDP na ukončení zneužívání dávek nepřizpůsobivými. Vždyť ten ministr Jurečka nemá připraveného v ruce vůbec nic.  Právě co se týče oblasti práce a sociálních věcí, tak vy jste vzali, vaše vláda, peníze rodičům samoživitelům. Všichni jsme to v rozpočtu viděli, který jste si odsouhlasili pro letošní rok. SPD bylo proti. Vaše vláda vzala peníze zdravotně postiženým lidem. Vždyť to všichni zdravotně postižení lidé vidí. Zamítli jste návrh SPD na zvýšení příspěvku na péči, abychom pomohli zdravotně postiženým. Neřešíte zdražování. Zdražili jste životy všem důchodcům a studentům. Mimo jiné tím, že jste snížili slevu na dopravu. To znamená, vy jdete přímo proti občanům České republiky. Vy jim tak zdražujete životy, vy jste doslova zadarmo drazí. Vy ještě tady útočíte na někoho jiného. Na to čas máte útočit a lhát o ostatních, ale pracovat pro občany, na to evidentně nemáte čas vůbec.  To znamená, další záležitost. Třeba důchodci. Vy jste se rozhodli, že má být tady zákonná valorizace důchodů. Zákonná, nikoliv díky vám, to je přikázáno zákonem. Takže by to musela udělat jakákoliv vláda. Automaticky by to tak bylo. Vy chcete důchody zvýšit o osm procent, respektive ta zákonná valorizace, ale inflace je 11 %. Říkali jste, že nic navíc už důchodci nedostanou. Tedy invalidní, starobní, vdovské, sirotčí, důchody. To znamená, za vás se dokonce životní úroveň důchodců ještě zhoršuje, zhoršuje se. Protože vy jste řekli, že kromě zákonné valorizace, na kterou nemáte vliv, protože je zákonná, už nechcete příjemcům těchto všech typů důchodů nic přidat.  To znamená, za vás se v podstatě zhoršuje životní úroveň v České republice pro všechny občany. Protože vy prostě na české občany nemáte čas. Dokonce bych chtěl zdůraznit, že podle Sociologického ústavu Akademie věd - před týdnem byl o tom článek na Novinkách - za vaší vlády je 40% nárůst nových exekucí ve srovnání se stavem před půl rokem. A 30 % domácností je finančně ohroženo. To znamená, vy vedete tuhle zemi do úplné katastrofy, vládo Petra Fialy. Vy úplně kašlete na řešení problémů českých občanů.  Místo toho, abyste ta řešení navrhli a projednávali jsme tady zákony - vy ale žádné plošné zákony na zlepšení života občanů České republiky nemáte připravené - tak útočíte na SPD a lžete, lžete a lžete. Takže už nechte těchto řečí, že je někdo proputinovský nebo proruský. Neznamená to, že když nechceme válku a chceme mírová jednání, že by byl někdo proputinovský nebo pročínský nebo proamerický nebo probruselský. Pro mě je to normální chtít mír, aby tam neumírali další civilisté a abychom tady žili všichni v Evropě v klidu.  Ale pak tady paní Kovářová, místopředsedkyně STAN, tady říkala, že SPD rozdmýchává závist vůči uprchlíkům. Proč si vymýšlíte? Schválně říkám vymýšlíte, protože jste dáma, tak používám samozřejmě mírnější výraz. Prý že mají ZOO za korunu, nebo co to mícháte? Já jsem o žádné zoologické zahradě vůbec nemluvil. My tady od začátku říkáme - a vy to prostě schválně neslyšíte - znova zopakuji tu větu, kterou jsem říkal v médiích stokrát. Tak nelžete už, přestaňte lhát už, vládo Petra Fialy, téhle pětikoalice.  My říkáme pomáhat uprchlíkům z Ukrajiny je podle nás správné. Ale pouze přiměřeně, na nezbytně nutnou dobu a po ukončení konfliktu na Ukrajině by se měli vrátit zpět budovat svoji rodnou zemi. Jste všichni nahluchlí? Asi jo. Říkáme to tady celou dobu. Všichni jsme tady usnesením ve Sněmovně odsoudili agresi. Všichni jsme odsoudili porušení mezinárodně uznaných hranit. Tak už přestaňte lhát, přestaňte plácat nesmysly. Já se tady musím už pousmát. Protože ta vládní zoufalost tady bude pokračovat ještě tři a půl roku, maximálně tedy. Pak zase rozhodnou volby, jak to bude dál.  Takže to, že to tady bylo v přímém přenosu, tak toho hned využil Vít Rakušan s Marianem Jurečkou a už šli lhát. Myslíte, že tím něco změníte? Nezměníte tím nic, protože občané České republiky vidí, že jim chodí účty za energie a že neděláte vůbec nic, vaše vláda. Občané České republiky ví, že všechny okolní země kolem České republiky a přijaly plošná řešení na pomoc občanům. Buď snižují daně - na energie nebo na potraviny nebo na vybrané základní potraviny nebo na pohonné hmoty. Nebo dokonce zastropovávají některé země sazby u hypoték, aby lidem nezdražovali bydlení. Proto jezdí čeští občané nakupovat do Polska.  Vaše vláda - ODS, hnutí STAN, KDU-ČSL, TOP 09 a Pirátů - neudělala vůbec nic pro občany, nic. Lidé jsou zoufalí, nemají peníze a vy nemáte připraveno tady vůbec nic. Jo vlastně máte připraveného. Budeme tady projednávat zákon, kdy chcete vzít zdravotním pojišťovnám 14 miliard korun a zhoršit dostupnost zdravotní péče. Už teď, i v souvislosti s tou uprchlickou vlnou, zdravotní zařízení začínají být více zahlcena. Píše nám řada občanů, jak už čekají u lékaře a tak dále. A vy ještě berete 14 miliard korun pojišťovnám. Aby vlastně zdravotnictví mělo ještě méně peněz a zhoršujete tím dostupnost zdravotní péče v České republice. O tom tady musíme mluvit. Ne o vašich lžích a nesmyslech o SPD.  Takže to tady máte návrh, ano. My to budeme obstruovat, ten návrh. Protože my zásadně nesouhlasíme, zásadně nesouhlasíme, se zhoršováním dostupnosti zdravotní péče pro naše občany. Už teď se na vyšetření u odborného lékaře čeká měsíce. Už teď řada oblastí zdravotní péče, například stomatologická péče, není pro řadu občanů dostupná, jak finančně, tak kapacitně. Ale vy ještě berete peníze, vy ještě berete peníze, systému.  Ale pravda je, že naopak jste si peníze také přidali někde. Ano, přidali jste peníze na vaše tři nové ministry. Tři nepotřební ministři, které jste nově vytvořili na Úřadu vlády. Pro jejich sekretariáty jste nabrali asi 70 lidí za desítky milionů korun. To znamená, sami sobě si přidáváte. Také kvůli vaší vládní koalici, jak víte, v lednu stouply platy politikům. My jsme hlasovali proti. My jsme tady měli návrh na zmražení platů politiků na celé volební období, ale vy jste ho zamítli. Takže kvůli vaší vládní pětikoalici jste si zvýšili sami sobě peníze. Ale občanům jste vzali. To je skutečný obrázek vaší vlády.  To znamená, já bych vás chtěl požádat, abyste přestali rozdělovat společnost, abyste přestali lhát a útočit na ostatní.   Protože tyhlety vaše nesmysly, o kterých jsem tady hovořil, já vím, že nic jiného na SPD nemáte než lhát a vytvářet umělou atmosféru, že SPD je taková nebo maková. Protože vám nic jiného nezbývá, protože za vás nemluví činy, za vás mluví jenom pomluvy. Ale znovu říkám, vy se té odpovědnosti nezbavíte, protože plnou odpovědnost za veškeré sociální problémy, za veškeré dění v České republice, za to, že lidé nemají peníze, má pouze jediný subjekt. Je to vláda Petra Fialy. Máte plnou odpovědnost. A znova tady zopakuju, že veřejnost se musí připravit na to, bohužel, že místo, abyste pracovali pro občany, budete dál útočit na SPD a dál o nás lhát a pomlouvat nás všude možně. Ale já bych chtěl, abyste místo pomluv a lhaní skutečně ten čas věnovali tomu, abyste vyřešili to zdražování a dořešili ho, jako to dělají ostatní země v Evropské unii. To by měla být vaše práce. A my vám s tou prací rádi pomůžeme. Jenže problém je, že tady předložíme naše návrhy, ale vy je vždycky vaší vládní většinou zamítnete, ale sami žádný alternativní návrh nenavrhujete.  A skutečně musím říct, že ta vaše vládní koalice občany přichází doslova strašně draho. Protože třeba od února už Polsko a Maďarsko snížilo daně právě na ty základní potraviny, na pohonné hmoty a tak podobně, takže čeští občané jezdí nakupovat do Polska, ale vy kvůli vaší neschopnosti, už máme únor i březen, 10 milionům občanů České republiky vytahujete tisíce korun každému každý měsíc z kapes za to, že jste neschopní to řešit po vzoru ostatních vlád. Takže vy opravdu přicházíte ty občany strašně draho, a to dokonce i vaše voliče. Protože kdyby tady byla jiná vláda, tak by nakupovali levněji. Samozřejmě je zároveň potřeba udělat škrty, ale ty vy nechcete udělat.  Je potřeba třeba ponížit platby solárním baronům. No proti tomu vy jste tady ale v loni v létě hlasovali. Alespoň to malé ponížení, které prošlo, tak prošlo hlasy poslanců SPD, ANO a dvou poslanců jiné strany, která tady už není. Vy jste tady otevřeně hájili, vaše vládní pětikoalice, solární barony a jejich byznys. Už víme proč. Protože až po volbách se ukázalo, že se jedná také o sponzory hnutí STAN a jejich volební kampaně, konkrétně například Věslav Michalik, místopředseda hnutí STAN. Ale to už proběhlo všemi médii a už je to jasné. Takže už víme, proč jste hájili a proč hájíte solární barony, když druhou největší vládní stranou je strana, jejíž činnost sponzoruje právě člověk, který má solární byznys. Takže to je úplně jasné.  Je také potřeba ponížit platby takzvaným politickým neziskovým organizacím, konkrétně těm, kteří tady propagují třeba multikulti, migraci, Evropskou unii a tak dále. To přece teď v krizi, a nejenom teď v krizi, vůbec nic nepřináší. Naopak my podporujeme neziskové organizace, které se starají o staré lidi, o děti, o potřebné, to je v pořádku. Dále by bylo dobré skutečně zrušit to zneužívání dávek nepřizpůsobivými. Tady může být úspora až miliardu korun. Ta úspora se pohybuje mezi půlmiliardou až miliardou. My jsme se ptali na mnoha místech a Ministerstvo práce a sociálních věcí Mariana Jurečky to nechce vypočítat. Oni se k tomu nemají tuto problematiku řešit, takže ten odhad je takhle širší. Ale tak jako tak je to obrovská částka, která by se samozřejmě hodila. My jsme navrhovali a navrhujeme přeskupit tyto peníze na pomoc lidem ohledně zdražování.  Vůbec to, jak jste tady minulý týden přistoupili k zákonu na ukončení zneužívání dávek nepřizpůsobivými, který navrhla SPD, tady bylo úplně neuvěřitelné vyjádření místopředsedy ODS a ministra financí Zbyňka Stanjury, který řekl, že máme prý dát vládě čas. A jaký čas? Tady byl hotový návrh se sedmdesáti změnami a vy jste říkali už od loňské zimy, to znamená už rok a čtvrt, že jste personálně i programově připraveni vládnout - vaše vláda, vaše pětikoaliace. A už je půl roku po volbách. Vždyť je půl roku po volbách. A vůbec neplatí argument, že vaše vláda je u vlády tři měsíce, protože tady máte půl roku ve Sněmovně pohodlnou většinu, takže vaši poslanci mohli kdykoliv navrhnout formou poslaneckého návrhu jakýkoliv zákon a už mohl být přijat. Jenže vy je nemáte připravené. A druhou věcí je, že ani nic pro české občany v podstatě řešit nechcete.  Znovu vás vyzýváme, takže neodvádějte řeč jinam a přestaňte útočit vylhanými argumenty na opozici. Znovu vyzývám vládu, aby představila plán, jakým způsobem chce řešit současnou situaci, a to jak rozpočtově, tak z hlediska zdravotního systému, tak z hlediska školského systému, tak z hlediska situace na trhu práce a také situaci kolem zdražování. To je to, tady na tu odpověď my právě čekáme. Ale tím, že útočíte na opoziční strany a lžete o nás, tak tímto stejně tyto otázky neodvrátíte. Takže krátce a stručně řečeno, už si toho nechte s tím Putinem, protože Okamura, ani nikdo z SPD nemá s Putinem nic společného, ani s Ruskem. Stejně tak nemáme nic společného ve stejném významu ani s Bruselem, ani s Washingtonem, ani s Pekingem. Jediná země na východ od nás, se kterou toho mám společného hodně a mám ji rád a nestydím se za to, je Japonsko. A mimochodem si myslím, že kdyby se přiblížila naše země životní úrovní, životním standardem a sociálními službami Japonsku, tak to by bylo opravdu moc pěkné. Tam já si beru příklady. Mimochodem teď jsem se zrovna díval na japonskou televizi, protože se na ni dívám každý večer, tak tam zrovna proběhly v některých regionech volby, takže jsou tam přímo volení starostové, přímo volení hejtmani, prostě tam je ta přímá demokracie. Je to přesně ten model té přímé odpovědnosti a je to země, kde je mimořádně vysoká životní úroveň, lidé jsou hrdí na svou zemi a mají k sobě kladný vztah.  Proto znovu říkám za SPD, my jsme připraveni a říkám to od začátku. My chceme společnost spojovat, my chceme, abychom spolupracovali, my chceme, aby se v České republice všem lidem, ať mají různé názory, žilo dobře, abychom se tady nehádali, abychom si tady nenadávali a aby prostě občané České republiky měli radost žít v České republice a věděli, že stát stojí za nimi. Takže jsem vás chtěl znovu vyzvat k tomu, abyste přestali rozdělovat společnost, abyste přestali vzbuzovat v lidech nenávist, protože to, že máme různé politické názory, neznamená, že budete vůči tomu druhému neustále vzbuzovat nenávist a neustále budete poštvávat jedny lidi proti druhým. Já myslím, že ta diskuse může být kultivovaná a může být taková, aby šla Česká republika dopředu.  Takže vás znovu vyzývám k tomu, abyste přestali o SPD lhát. Když něco řeknete, aby to bylo podloženo důkazy. Protože to, že někdo má nějaké názory, vůbec neznamená to, že by to bylo něco špatného, nebo že by to bylo něco proti České republice. Samozřejmě když se někdo schází se Sudetoněmeckým landsmanšaftem, jako se schází lidovci, tak to je organizace, která přímo říká, že jsou tam lidé, kteří zpochybňují Benešovy dekrety, a to je problém. Já jsem se s nikým z Ruska nescházel, ani s ruskými vládními představiteli, ani s Putinem. Neznám nikoho z SPD, kdo by se s někým takovým scházel, nebo by dokonce komunikoval. Nikoho takového neznám, kdo by s ruskými vládními činiteli komunikoval, něco s nimi koordinoval. Vím, že někteří vládní politici dochází na americkou ambasádu. To vím. Ale že my bychom docházeli na porady na nějakou ambasádu a na nějaké akce, to si opravdu nepamatuji mimo nějaké oficiální akce, kde jsem viděl ale i zástupce současné vládní koalice, musím tedy říci. Takže to bych chtěl říct k tomuhletomu. Takže pojďte se věnovat, prosím vás, té práci pro občany. Pojďte představit ten plán.  Co se týče nouzového stavu, já musím říci, že vystoupení vicepremiéra a ministra vnitra Víta Rakušana pro mě bylo velkým zklamáním, protože on tady v podstatě vůbec neobhájil, on tady nevysvětlil, proč má být nouzový stav. Takže dal za pravdu našim argumentům, kdy SPD bude hlasovat proti nouzovému stavu, protože nouzový stav prostě není potřeba a tu situaci lze řešit podle stávající krizové legislativy. Takže to tady vůbec nevysvětlil. A naopak je opravdu úplně tristní a zoufalé, že místo, abychom se tady věnovali tíživé situaci v České republice, tak se tady SPD stane ještě terčem nějakých smyšlených a lživých útoků.  A teď už to zase vidím, jak jsou vládní představitelé zajisté nachystáni a místo, aby mluvili o tom, jak zlepší životy českým občanům, tak už zase půjdou do Okamury a do SPD a bude se tady lhát a lhát a pořád dokola, zase lhát a lhát a útočit. Ale vážení, já bych vás chtěl znovu vyzvat a připomenout vám, že vy jste vláda, vy jste vládní koalice, vy byste měli skutečně začít konečně pracovat na zlepšování životů českých občanů.  Mimochodem, závěrečná otázka. V lednu jste začali pracovat na základě vašeho vládního prohlášení na jedné z vašich priorit, soutěži o národního ptáka. Už to máte hotové? Děkuji."
eedde18d47d68dd2f351fed2c1690a35,"Fakta k podpoře podnikatelů v době Covid. Jak to bylo doopravdy?  15/12/20 Markéta Pekarová Adamová chce zákonnou jistotu všem provozovatelům služeb, podnikatelům a živnostníkům, že ve chvíli, kdy bude jejich služba omezena, nebo úplně zakázána jejich činnost z důvodu koronaviru, tak budou také hned patřičně odškodněni, a to formou úhrady jejich fixních nákladů.  24/2/21 Senát chce, aby vláda zahájila podporu podnikatelů na principu náhrady VEŠKERÝCH prokazatelných nákladů nebo na principu náhrady ušlých tržeb.  18/3/21. Koalice SPOLU věří v jednoduchou, cílenou a rychlou pomoc VŠEM podnikatelům a živnostníkům. Díky odškodňovacímu zákonu by stát kompenzoval 100 % fixních nákladů podnikatelům, kteří museli kvůli vládním nařízením zastavit činnost a 50 % těm, kteří museli kvůli opatřením činnost omezit.  31/3/21 Piráti a STAN žádají zvýšení kompenzací a úpravu podmínek, aby na pomoc dosáhly VŠECHNY zasažené firmy. Návrhy podpořila i speciální sněmovní komise.  30/3/21 Pirát Mikuláš Ferjenčík vyzval Havlíčka, aby podmínky pomoci ještě vláda vylepšila. Aby na kompenzaci měly nárok už ti, jimž se propadly tržby minimálně o 40 procent, a aby měli nárok buď na 800 korun na zaměstnance za každý den, nebo na 70 procent fixních nákladů. Získal pro to i podporu většiny členů komise složené za zástupců všech stran.    Vyplacená přímá pomoc je malá, mohla být větší, měla být větší,“ reagoval šéf sněmovní komise a předseda poslaneckého klubu ODS Zbyněk Stanjura (30/3/21).  ,,Stát nemá na to, aby zaplatil každému sto procent,“ oponoval Havlíček (30/3/21).  13/1/22 Nový ministr průmyslu a obchodu J.Síkela (STAN):  Za mého předchůdce se vyhazovaly miliardy na pomoc s dopady covidové krize z helikoptéry."
F585868E0A7547D6364C2FA13B8257E5,"Na plénu Poslanecké sněmovny mluví Václav Klaus mladší... Ač nerad, musím přiznat, že Andrej Babiš je mi o něco sympatičtější. Ten se alespoň neukrývá za poctivou politickou značku ODS a netolerují ho a nehájí Petr Fiala a Zbyněk Stanjura."
f8a15e7ba6455d1ffe371ee9eea95ae6,"Podle ČSÚ vedlo prominutí DPH v listopadu k nižší ceně elektřiny o 16,2 % a plynu o 11,5 %. Logickou součástí řešení dopadů krize na domácnosti by tak mělo být pokračování v daňovém pardonu alespoň o další 2 měsíce. Zbyněk Stanjura  Když už byly včera naše návrhy v PSP smeteny…"
