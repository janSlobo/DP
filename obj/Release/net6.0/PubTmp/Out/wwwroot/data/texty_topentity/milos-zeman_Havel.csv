StatementId,Text
0167b8eb015efcb1bb3fac3281306cc9,"Uctil jsem památku Václava Havla, k jeho hrobu jsem zaslal věnec prezidenta republiky se stuhami."
027bd1c74577076f587ff96360f46a66,"Přečtěte si přepis rozhovoru, který jsem dnes poskytl v Lánech rádiu Frekvence 1:    *Hezký dobrý podvečer. Je neděle 27. září 2020 a z Masarykovy pracovny lánského zámku vás zdraví Luboš Procházka a spolu se mnou je tady prezident České republiky Miloš Zeman. Dobrý den.    Dobrý den.    *Začnu otázkou, jak Vám je.    A víte, že dobře. Já jsem životní optimista a když se mě ta zlomená ruka hojí, tak si říkám, že budoucnost je jasná a překrásná.    *My vysíláme v předvečer Vašich narozenin, tak tedy dovolte, abych Vám hned na úvod rozhovoru o několik hodin předem popřál vše nejlepší, hlavně pevné zdraví, a přijměte jako dar od Frekvence 1 tuto podzimní dekoraci, kterou vidíte na stole před sebou.    Milý pane redaktore, tak se na to hned podíváme. Vřes mám strašně rád, houby taky. A víte, co jste zapomněl? Jeřabiny. Až mi budete za rok přát znovu, tentokrát již k 77. narozeninám, dejte do toho košíčku, který je jinak velice krásný a děkuji za něj, dejte tam i kytičku jeřabin.    *Dobře, beru na vědomí. Pojďme k zásadním tématům posledních hodin a dnů. Vláda navrhne zrušení superhrubé mzdy jen na dva roky, České televizi to včera řekl premiér Andrej Babiš. S návrhem, aby se superhrubá mzda zrušila pouze dočasně, jste přišel před několika dny Vy. ČSSD ale podle svého předsedy Jana Hamáčka nepodpoří zákon, který by zrušil superhrubou mzdu a za dva roky ji znovu zavedl. Sociální demokracie by podpořila zrušení superhrubé mzdy provázané zavedením 15% daně z příjmu s tím, že by se daňová sazba po dvou letech zvýšila. Řekl Vám tohle Jan Hamáček v týdnu?    Sice neřekl, ale obávám se, že Jan Hamáček nepochopil, o čem v tom společném návrhu premiéra Babiše a mě jde. To je totiž přesně to, co navrhuje i on. Nemluvme teď vůbec o termínu superhrubá mzda, to je jenom způsob, jak vypočítat základ daně z příjmu. To, co je rozhodující, je daňový výnos. A jak jistě víte, daňový výnos je součin základu daně a daňové sazby. My navrhujeme, aby to teď kleslo na těch 15% z dnešních 19% a za dva roky, stejně tak, jak to navrhuje pan předseda Hamáček, se to zase vrátilo. Zapomeňte na termín superhrubá mzda. To je novinářské klišé, které do této úvahy vůbec nepatří.    *Nicméně dopadne to podle Vás dobře? Bude nějaká shoda ve vládě?    Pokud vím, tak vláda už to navrhla.    *Ano.    Respektive odsouhlasila, teď to půjde do Sněmovny.    *Kurzarbeit. Vláda po několika předchozích neúspěšných pokusech se dohodla na kurzarbeitu. Schválila novelu o zaměstnanosti, která zkrácenou práci s částí mzdy od státu za neodpracovaný čas upravuje. Odbory a zaměstnavatelé s výslednou vládní verzí ale spokojeni nejsou. Doufají, že se zákon při projednávání ve Sněmovně upraví. Vy sám s výsledky parametrů kurzarbeitu souhlasíte?    Já s tím nemám žádný problém. Mimochodem když dvě strany, tedy odbory a zaměstnavatelé, spolu nesouhlasí, tak mi to připomíná krásnou definici kompromisu, jejímž autorem je poslední indický vicekrál Lord Mountbatten. Ten definoval dobrý kompromis jako ten, po jehož ujednání obě dvě strany vstávají od stolu bledé vzteky. Opakuji ještě jednou, bledé vzteky. Ale vím, že s tím souhlasí právníci, vím, že s tím souhlasí další odborníci, máme tam několik parametrů, tak do výše průměrné mzdy, s tím bych souhlasil. Těch 70%, tam jako šetřílek bych si kladl otázku, zda by to nemohlo být 60, ale rozhodně to nebudu vetovat. Tento návrh podepíšu.    *Ošetřovné. Vláda se naopak nedohodla na změně ošetřovného při výuce na dálku či karanténě kvůli koronavirové nákaze. Podle ministryně financí by úprava mohla ohrozit ekonomiku, podle ministryně práce Maláčové je naopak potřebná. Šéfky obou resortů, nevím, zda jste viděl, se trochu poštěkaly na tiskové konferenci. Měl by si je premiér usměrnit a situaci s nimi nějak vyřešit kompromisně?    Já sám jsem byl čtyři roky premiérem. Taky se mně občas stalo, že ministři spolu nesouhlasili, ale to platilo jenom do doby, než se setkali se mnou. Takže, myslím si, že když je pan premiér pozve, tak to bude něco podobného.    *Další aktuální téma, masivní úhyn ryb v řece Bečvě. Posluchačský dotaz od Jindřicha z Plzně: “Pane prezidente, sledujete, co způsobil kyanid v řece Bečvě?”    Samozřejmě, že to sleduji, je mi to líto. Byl bych velmi rád, kdyby se našel skutečný viník, ne aby pan poslanec Gazdík šířil fámy, že za to může DEZA, a pak se ukázalo, že to není pravda. Samozřejmě bych si velice přál, aby ten, kdo to způsobil, byl výrazně pokutován. Dokonce někdy, pane redaktore, jsem přívržencem takzvaných likvidačních pokut.    *Říká v Press klubu rádia Frekvence 1 prezident republiky Miloš Zeman.  Jdeme k výměně ministra zdravotnictví. Téma ze startu tohoto týdne. Adama Vojtěcha vystřídal Roman Prymula. Kdy jste se poprvé dozvěděl, že Adam Vojtěch odstoupí a premiér Vám přiveze jeho rezignaci?    Mně to na jedné poradě navrhl pan premiér Babiš a já jsem s tím neměl problém, protože ač si myslím, že pan Vojtěch jako ministr zdravotnictví nebyl špatný ministr, tak on sám říkal, že teď ministr zdravotnictví je de facto ministrem koronaviru, a tam už opravdu potřebujete epidemiologa, tam potřebujete špičkového, specializovaného odborníka, kterým pan profesor Prymula nesporně je, takže jsem neváhal a to jmenování proběhlo naprosto bleskurychle.    *Mimochodem tady, v Masarykově pracovně, kde teď sedíme, jestli se nepletu.    Ano, přesně tak.    *Co jste při pondělní schůzce Romanu Prymulovi před jeho jmenováním řekl? Dal jste mu nějakou radu?    Víte, pokora sice není mojí vlastností, ale radit epidemiologovi, co má dělat v boji s koronavirem, tady pokorný zcela určitě jsem. Říkal jsem, že bych si jenom přál, aby nouzový stav, pokud vůbec bude, byl až po volbách, protože volby jsou svátkem demokracie a odsouvat volby by podle mého mínění nebylo dobré. To bylo všechno. Jako laik, zdůrazňuji jako laik, jsem říkal, že si dovedu představit výrazná zpřísňující opatření, například pokud jde o noční kluby à la Techtle Mechtle, a podobně a podobně.    *K čemuž došlo, já se k tomu dostanu. Roman Prymula totiž ohlásil krátce po svém jmenování opatření, dal zavíračku barům a restauracím v deset večer. Řada podniků tvrdí, že to pro ně bude likvidační. Internet k tomu a sociální sítě jsou plné vtipů na téma, že koronavirus do 22. hodiny nechodí a pak ano. Tak co si o tom myslet?    Pan profesor Prymula zcela logicky argumentoval, že mezi desátou hodinou večerní a půlnocí jsou hosté poněkud rozptýlení, a jsou-li rozptýlení, pak riziko nákazy je samozřejmě daleko vyšší.    *Příští týden chce ministr zdravotnictví podle svého dnešního vyjádření omezit některé volnočasové aktivity a shromažďování lidí v masivnější skupinách na maximálně deset nebo dvacet. Mluví se například o omezení počtu lidí na svatbách okolo třiceti. Vy nejste epidemiolog, to já chci zdůraznit, je to ale všechno řešení, když se zavírají hospody v deset večer a omezí se počty lidí, když pak lidé třeba teď, o prodlouženém víkendu, zamíří ve velkém do obchoďáků a je tam hlava na hlavě?    Asi je dobré nakupovat spíše v menších krámcích, a to v zájmu vlastní bezpečnosti, ale možná, že některá zpřísňující opatření ještě přijdou. Podívejte se, obecně platí, že čím více lidí v jednom místě, často bez roušek a už úplně bez rozestupu, tím větší riziko nákazy. To je abeceda, a k tomu nepotřebujete být ani epidemiologem.    *Mimochodem dnes odpoledne před Ministerstvem zdravotnictví proběhla demonstrace odpůrců roušek. Podle toho, co jsem četl před vysíláním, jich bylo několik stovek, byli bez roušek a bez rozestupu. To bylo i poselství pro ně, co jste teď řekl?    Poselství pro ně říká, že by si měli nechat přeměřit inteligenční kvocient.    *Pořadatelé kulturních akcí, divadelních představení nebo koncertů se snaží dodržovat hygienická opatření. Lidé mají roušky, nabízejí jim dezinfekci při vstupu do sálu. Kvůli neustálé nejistotě a výrokům ze strany úřadů o tom, že se omezí to či ono, se ale zastavují předprodeje vstupenek. Lidé se bojí investovat do něčeho, pokud neví, zda ta či ona akce bude. Do toho herec Karel Heřmánek vyzývá k uzavření divadel do června příštího roku, za což od řady kolegů, například od Jana Hrušínského, sklidil kritiku. Pokud ale podle hygieniků nákaz z kulturních akcí je minimum, podporujete, aby tedy fungovaly dál divadla a koncerty?    Pane redaktore, Vy, ale i česká média obecně se tváří, jako kdyby Česká republika byla životně závislá na tom, zda měsíc nebo dva takzvané volnočasové aktivity budou utlumeny nebo ne. A tam patří nejenom divadla, koncerty, ale třeba i sportovní akce. Já jsem ekonom a mně záleží na tom, aby si neklekla ekonomika. Když zavřete průmyslové a další podniky na delší dobu, tak se to projeví i ve vašich peněženkách, i ve vaší nezaměstnanosti a v řadě dalších ukazatelů. Já chápu divadelníky, že je jim líto, že nemohou hrát. Soucítím s nimi, ale myslím si, že měsíc nebo dva to vydrží.    *Ministr zdravotnictví Prymula dnes řekl, že nečeká, že by se zavíraly základní školy. Pravděpodobný je ale přechod středních škol na dálkovou výuku. Výjimku může mít první ročník škol. S ministrem školství chce jednat o dočasném zrušení výuky hudebky a tělocviku. Souhlasíte s tím, zachovat co nejvíce výuku hlavně na prvním stupni a zvlášť v prvních třídách?    Distanční výuka vyžaduje jistou míru dospělosti. Ne jenom vybavení technikou, to samozřejmě také, ale schopnost s tím počítačem pracovat, a v tomto smyslu si myslím, že to zhruba začíná od druhého stupně, ne-li od středních škol. O vysokých školách vůbec nemluvím. Čili ano, souhlasím s tím, že na prvním stupni by distanční výuka neměla být, nehledě na to, že řada rodin není vybavena počítačem.    *Dodám pro pořádek, že distanční výuka na vysokých školách by podle ministra Prymuly měla platit aspoň měsíc. Do toho všeho rektor brněnské Masarykovy univerzity Martin Bareš vyzval krajskou hygienu k odvolání zákazu prezenční výuky na vysokých školách. Podle Univerzity je toto opatření nezákonné. Je to hazard se zdravím lidí?    Zaprvé není to nezákonné. Pan rektor by si měl trošku přečíst zákony. Ale o to teď tady nejde. Já trochu odbočím, když mně to dovolíte, pane redaktore.    *Prosím.    Tady dochází k tomu, že v souvislosti s druhou vlnou koronaviru do rad, jak zvládnout epidemii, kecá, promiňte mi to slovo, ale není to vulgarismus, kecá skoro každý. Teď jsem zaregistroval dva zpěváky, kteří natočili videa zlehčující koronavirus. Mimochodem se zoufalou neznalostí fakt, například situace ve Švédsku. Jenom bych si přál, a to se týká i mě i Vás, aby v té krizové situaci, ve které bezesporu jsme, rozhodovali odborníci, ne abych četl od různých novinářů, zpěváků, ale i lidí z vysokoškolské sféry, kteří mají tu jedinou nevýhodu, že dělají úplně jiný obor, než je epidemiologie, tak aby se zviditelňovali tím, že do toho budou mluvit. Prostě ta banda amatérů, která teď v českých médiích exceluje, podle mého názoru jenom dezinformuje místo toho, aby informovala.    *Neustále se řeší situace v Praze, kde je druhá vlna nejhorší. Celkovou karanténu hlavního města ministr Prymula ve středečním Press klubu Frekvence 1 úplně nevyloučil, ale je to podle něj krajní řešení. Lidi požádal, aby v Praze chodili či do ní dojížděli jen do práce a dělali nejnutnější aktivity. Opět říkám, nejste epidemiolog, jak to podle Vás skončí s Prahou?    Velká Británie udělala tragickou chybu, když na rozdíl od nás včas nezareagovala na epidemii koronaviru. Pak tu chybu musela napravovat a součástí těchto nápravných opatření bylo například to, že velké město, které se jmenuje Leicester, bylo na nějaký čas uzavřeno do karantény, když tam již podruhé propukla epidemie. Já nechci nikomu radit, uvádím pouze tento britský příklad.    *Poslední věc k ministru Prymulovi. Vy jste na jaře už oznámil, že mu 28. října udělíte státní vyznamenání. Platí to i poté, co se stal ministrem?    Samozřejmě. Já jsem si někde přečetl, že pan profesor mě chce poprosit, abych to vyznamenání odložil o rok, v souvislosti s druhou vlnou, ale nehledě na to, že je odměňován za zvládnutí první vlny, tak si myslím, že když jsem požádal ministra vnitra a ministra obrany, aby mně navrhli k vyznamenání příslušníky policie, armády a hasičů, tak by nebylo dobré, aby tam nebyl dnešního, nebo letošního 28. října reprezentant zdravotníků. Zaprvé si myslím, že si to pan profesor zaslouží, a zadruhé, nebyla by to solidarita s těmi zdravotníky, kteří jsou nepřímo tímto způsobem odměňováni. Ještě se mu pokusím domluvit.    *Mimochodem, když jsme u předávání státních vyznamenání, už víte, v jaké formě by mohlo proběhnout? Váš kancléř říkal, že o tom bude jednat s hlavní hygieničkou, už se něco ví?    Ještě to nevíme, protože máme měsíc času, ale to, co Vám mohu říci velmi, velmi rezolutně, je, že by byla ostuda a zbabělost zrušit nejvýznamnější státní svátek. Jsem ochoten připustit, že ve Vladislavském sále budou mít všichni na ústech roušky, to se dá pochopit. Dovedu, dejme tomu, i připustit, že bude zrušena další akce, která na toto navazuje, to znamená ve Španělském sále další recepce, ale zrušit kvůli koronaviru státní svátek, to pokládám za nerozumné a neuctivé k naší státní tradici.    *Mimochodem o tom, že by Hrad mohl svátek zrušit, mluvil v rozhovoru pro iDnes bývalý šéf hradního protokolu pan Forejt, načež ho pan Kruliš, současný šéf, opravil s tím, že nějakou formu najdete, ať nekomentuje dění na Pražském hradě.    Já nechci komentovat názory pana Forejta. Šéfem protokolu je pan Kruliš.    *Říká v Prezidentském Press klubu Miloš Zeman.    *Premiér Andrej Babiš v týdnu v televizním projevu k občanům přiznal, že v létě udělal chybu, když se nechal ukolébat jarním vítězstvím a atmosférou ve společnosti a vláda polevila v opatřeních proti šíření koronaviru. Vyzval, aby kvůli ohroženým a seniorům nemocným respektovali povinnost nošení roušek. A v této souvislosti se Vás několik posluchačů ptá, jestli i Vy budete mít projev, který by přivítali.    Teď jsem Vám nerozuměl, ještě jednou.    *Promiňte, že řada posluchačů se ptá, jestli i Vy budete mít projev k národu v rámci druhé koronavirové pandemie.    Zaprvé mě čeká projev na televizi Prima. Zadruhé mě čeká rozhovor pro Mladou frontu DNES. Zatřetí mě čeká rozhovor pro deník Blesk.    *Teď jste u nás.    A teď jsem u Vás, a dokonce Frekvencí začínám. Berte to jako výraz úcty k Frekvenci 1.    *Nicméně kdybych se Vás teď zeptal, zda byste posluchačům chtěl něco v rámci té druhé pandemie vzkázat, tak máte příležitost.    Já Vám děkuji. A můj vzkaz bude velmi a velmi jednoduchý. Respektujte názory odborníků. Ti svoje téma zaprvé dlouho studovali, zadruhé dlouho praktikovali a rozumí tomu. A nenechte se svést názory amatérů, kteří nic nestudovali a nic nepraktikovali.    *Pokud jde o vyjádření k lidem, ještě bych u nich zůstal, protože příští týden jsou krajské volby a volby do třetiny Senátu. Měl byste nějaký vzkaz pro voliče?    Já sám druhého půjdu k volbám. Jsou to sice jenom volby senátní, a i když si myslím, že Senát je naprosto zbytečný, pokládám za svoji povinnost k těm volbám jít.    *To už volíte kompromis v tu chvíli.    A budu volit, pane redaktore, úspěšného ředitele, jste první, komu to říkám, úspěšného ředitele velké nemocnice, protože si myslím, že v Senátu by měl být odborník na zdravotnictví. Takže já nemohu kázat vodu a pít víno, to znamená sám nejít k volbám a ostatní vyzývat, aby k volbám šli. Základní poselství zní, volte si samozřejmě, koho chcete, ale zdvihněte sakra ty zadky a i když budete mít roušku na ústech, uvědomte si, že když nepůjdete volit, tak může být zvolen někdo, koho vy byste v životě nevolili.    *Když už jste u roušek, dostal jste jako senior státní roušky?    A víte, že ani nevím. Nemám tušení, budu se na to muset zeptat.    *Nicméně posluchačka Božena z Malé Hraštice v této souvislosti píše:  Pane prezidente, poraďte mi, co mám s rouškami, které mi přišly v papírové obálce, dělat? Mám je nechat dva dny odstát a pak používat, jak radí ministr Prymula?    Já nevím, co je to odstát.    *Asi nechat je být a nesahat na ně. Předpokládám, že to ta posluchačka tak myslí.    Dobře, ale ať je klidně používá. Jako laik jsem se setkal s názorem, že daleko lepší jsou bavlněné roušky, které vyperete, vyžehlíte a můžete je používat znovu a znovu.    *Další téma. Vedoucí Vaší kanceláře pan Mynář přiznal, že zprostředkovával prodej hlubinného dolu na Opavsku Číňanům. V pořadu Rozstřel na iDnesu nicméně popřel, že by za to měl obdržet odměnu, a posluchač Jiří se Vás ptá, pane prezidente:  Patří domlouvání soukromých obchodů mezi pracovní povinnosti pana kancléře?     Pokud jde o Číňany, tak víte, že já byl zastánce a jsem zastánce čínských investic v České republice, a totéž samozřejmě dělá i pan kancléř. Smůla je v tom, že Číňané, když šlo o ten břidlicový důl pana Radima Masného, to odmítli, protože to nepovažovali za výhodnou investici ,a tím je problém uzavřen.    *Pojďme do Běloruska. Alexandr Lukašenko v týdnu nečekaně složil přísahu a už pošesté za sebou nastoupil do funkce běloruského prezidenta. Sledujete tam situaci bedlivě?    Sleduji a mám na to trošku jiný názor než mnozí ostatní. Mě totiž zaujal návrh protikandidátky pana Lukašenka, aby se přesčítaly volební lístky, a mně tohle připadá daleko rozumnější než jenom říkat, že by měly být opakovány volby. Dobře, já jsem pro, ale když ty volby bude znova organizovat stejná administrativa, tak dopadnou stejným výsledkem, zatímco když před novými volbami přesčítáte volební lísky, tak se možná překvapivě ukáže, že ty výsledky byly úplně jiné.    *Běloruský ministr zahraničí obvinil západ, že v jeho zemi šíří chaos a anarchii. Jak by měl v tuto chvíli západ postupovat? Teď, v závěru září, až půjdete v úterý na schůzku ústavních činitelů tady, v Lánech, tak budete o tom hovořit?    Ano, určitě. Já to navrhl do společného prohlášení ústavních činitelů. Znovu opakuji, nemám nic proti výzvám k novým volbám, protože i já si myslím, že skončily velmi, velmi podivným výsledkem. Ale jako předstupeň bych velmi uvítal ono přesčítání volebních lístků.    *Kancléř Mynář v rozhovoru pro Frekvenci 1 minulý týden upozornil na to, že šéf Senátu Miloš Vystrčil z ODS napsal nejvyšším ústavním činitelům na konci srpna dopis, ve kterém nabídl organizaci společné schůzky právě k situaci v Bělorusku a žádal představitele vlády o informace k celé situaci. Na dopise, který Frekvence 1 viděla, jsou jako adresáti šéf Sněmovny Vondráček, premiér Babiš, vicepremiér Hamáček a ministr zahraničí Petříček, Vy chybíte. Víte o tom dopisu?    Nevěděl jsem o něm, ale vzhledem k tomu, že tehdy jsem měl zlomenou ruku, tak to chápu jako altruisticky akt pana předsedy Vystrčila, který mě chtěl zbavit povinnosti předsedat poradě ústavních činitelů. Ta porada, jak už jste sám řekl, se bude konat...    *Pozítří.    ...v úterý. Kromě Vámi jmenovaných tam bude i ministr vnitra a ministru obrany. Nebude tam ovšem z důvodu, které jsem již uvedl, pan Vystrčil.    *Ve čtvrtek, dva dny po této schůzce, to bude přesně rok, co odešel Karel Gott. Připomenete si nějak jeho odchod?    Já si jeho odkaz připomínám téměř každý den, protože na cédéčku poslouchám jeho skladby. Těch cédéček mám několik, takže je střídám.    *28. října mu in memoriam předáte Řád Bílého lva. Vdova Ivana Gottová už potvrdila, že vyznamenání je připravena převzít. Měli jste možnost od toho loňského roku spolu mluvit, nebo zatím ne?    Tak samozřejmě, že jsme se potkali na pohřbu Karla Gotta ve Svatovítské katedrále, a teď se těším na setkání 28. října.    *V knize Poslední roky s Karlem, která vyjde příští týden, autoři píší o tom, že k Václavu Havlovi hledal Karel Gott cestu, s Václavem Klausem měl vztahy korektní, jak to bylo s Vámi? Vím, že jste jeho podporovatel.    Já si vzpomínám, jak mně sám zavolal, poděkoval za blahopřání k osmdesátinám. Velmi se mi líbilo, když v televizi říkal, ať žije pan prezident, to víte, jsem ješitný člověk a od mistra Gotta tohle zalichotilo. Já jsem tehdy jeho rodinu pozval do Lán, bohužel už k tomu nedošlo, ale koneckonců pokud si paní Ivana se svými dcerami bude přát, vždycky je rád pozvu.    *Když jsme, pane prezidente, spolu dělali Prezidentský Press klub naposledy, bylo to v neděli 19. dubna, dovezl jsem Vám dopis od herečky Jitky Frantové Pelikánové, který mi v ten den odpoledne zaslala do e-mailu, abych Vám ho předal. V době vysílání toho Press klubu, což jsme se oba dozvěděli až posléze, už ale nebyla mezi námi, zemřela krátce před vysíláním. Dovolte, abych se zeptal, bylo v dopise nějaké poselství či prosba, a Vy jste ji Jitce Frantové Pelikánové vyplnil?    Ano, ale to nebylo poprvé. V podstatě šlo o to, že Jitka si zcela oprávněně přála, aby v Olomouci, kde její manžel Jiří Pelikán působil, po něm byla pojmenována ulice. Já jsem na tom taky pracoval, mluvil jsem o tom i s tehdejším olomouckým primátorem panem Staňkem. Bohužel se to trochu vleče, ale věřím, že i vedení Olomouce si uvědomí, že velkých rodáků nemá tolik a že ta jedna ulice za to stojí.    *Mimochodem připomenu, že na poslední rozloučení v Římě jste nechal zaslat kytici, s Jitkou Frantovou Pelikánovou.    Ano, samozřejmě.    *V závěru našeho vysílání se dostáváme k posluchačským dotazům, píše Milada z Ostravy:  Pane prezidente, v říjnu bude mít sedmdesátiny nejslavnější pohádkový princ Pavel Trávníček, budete mu jako hlava státu gratulovat?     Kdybych teď řekl, co správně nemám říkat, protože vyznamenaní k 28. říjnu mají být zveřejněni až k 28. říjnu, tak jsem Vám nic neřekl, milý pane redaktore. Ale Vy jste celkem inteligentní, takže byste si to určitě domyslel.    *Tak jenom, jestli to mám říci, vyznamenáte Pavla Trávníčka?    Ježíš Maria, tuhle otázku mně může položit jenom diletant. Já jsem tak jasně naznačil, o co jde, a Vy se mě na to ještě ptáte?    *Tak chtěl jsem si to potvrdit, jestli skutečně jsem inteligentní. A Marek z Brna se ptá:  Sledujete předvolební dění v USA a komu fandíte, pokud se mohu zeptat?     Ani moc ne. Víte, já jsem měl rád americké prezidenty typu Kennedyho, dávno předtím Roosevelta, bez ohledu na politickou příslušnost mě lákala spíš výrazná osobnost než stranické zakotvení, takže jsem si vážil například i Ronalda Reagana. Počkejme si, jak to dopadne, a hlavně si počkejme, jak si ten prezident bude počínat. Po ovoci poznáte, jak říká bible.    *Napsala paní Miroslava Hodásová s Žiliny:  Dobrý den, pane prezidente, velmi jsem zvědavá na Váš názor na premiéra Slovenska Matoviče, a jak byste Vy jako prezident zakročil, kdyby premiér hanobil výroky občany státu, když se situace vymyká kontrole a premiér neví, co s bojem s koronavirem dál.  Posluchačka má asi na mysli slova premiéra Matoviče o tom, že třetina lidí na Slovensku, teď je tam vulgarita, takže já to řeknu, kašle na pravidla.    Že kdo kašle na pravidla?    *Třetina obyvatel Slovenska. Ono, místo toho kašle řekl premiér Matovič vulgární slovo.    Něco jiného. Zaprvé, já jsem se s panem premiérem Matovičem setkal tady v Praze a působil na mě sympatickým dojmem. Zadruhé, hodnotit jakéhokoliv politika můžete až po určité době jeho působení. A zatřetí, já bych z jednoho výroku nic moc nevyvozoval, daleko důležitější je to celkové působení ve vrcholné politice.    *Lukáš z Příšova píše:  Byl byste ochotný, až bude vakcína, se nechat očkovat proti covidu 19?“    Já to zvážil. Víte, já jsem strašný zbabělec a já se nerad nechávám píchat dokonce i do prstu, natož do ruky a do žíly, i když teď s tou zlomenou rukou jsem to bohužel musel absolvovat. Takže promyslím si to, až bude čas. Zatím ty klinické testy ještě nebyly dokončeny a solve the problem when you face it, neboli řešte problém, když mu čelíte.    *Poslední dotaz:  Karel z Prahy se ptá, co říkáte na nový migrační návrh Evropské unie, tedy buďto uprchlíky přijmout, anebo zaplatit jim návrat?“    Je to opět bláznivý návrh Evropské komise a já se Vám pokusím říci alespoň dva argumenty proti tomuto návrhu. Zaprvé, Evropská komise chce zavést tzv. povinnou solidaritu. Latiníci používají výraz contradictio in adjecto, neboli rozpor v přívlastku. Solidarita buď je nebo není, ale v žádném případě nemůže být povinná. Zadruhé, ona představa, že bychom jako Česká republika se měli podílet na repatriaci migrantů a ještě jim za to zaplatit, mně připadá jako nesmyslná, protože z České republiky se tím dělá turistická kancelář. Víte, pane redaktore, dublinský princip dosud platí, a ten říká, že o azyl máte požádat v první bezpečné zemi, což by se v České republice stalo pouze tehdy, kdyby sem migranti přiletěli, což většinou nebývá. Ale na druhé straně bych uvítal, kdybychom pomohli zemím, od kterých migranti přicházejí, například výstavbou škol, nemocnic, vodohospodářských systémů a tak dál, a tak dál, v rámci naší rozvojové pomoci. Řešení není v tom, že sem přijdou migranti, řešení je v tom, že jim zlepšíme podmínky, aby zůstali doma.    *Budou migranti tématem také úterní schůzky ústavních činitelů?    Ale ani moc ne. Možná, že okrajově se o tom zmíníme.    *Pane prezidente, děkujeme za pozvání do Lán, co Vás ještě dnes čeká?    Dnes večeře, ale koneckonců, myslím si, že i to je kus života. A máte tam něco k jídlu, v tom svém košíčku?    *No košíček je z umělých věcí, takže...    Počkejte, chcete říct, že i tyhle houby jsou umělé?    *Jsou, aby vydržely.    Styďte se, přecházím k jablku.    *A to vypadá, že je též umělé, ale nejsem si jist, možná je pravé.    Ano, konstatuji zakousnutím, že Vaše jablko je umělé, takže já bych chtěl poděkovat panu ministru Tomanovi, který mně blahopřál a poslal dobrou tlačenku, jež nebyla umělá, a až přijdete příště, prosím Vás, žádný umělý hříbek, žádné umělé jablko. Naštěstí…    *Vřes je pravý.    To Vás jediné omlouvá, ten vřes já mám hrozně rád. Vřes je opravdu krásný, doufám, že není umělý.    *Není, ale dekorace tímto dlouho vydrží. Já děkuji, že jste nás pozval. Užijte si zítra narozeniny a ještě jednou přeji pevné zdraví.    Já Vám děkuji. Jsou to ani ne půlkulaté, ani ne kulaté narozeniny. Oslavím je velmi skromně. Děkuji všem, kdo mě už teď k těm narozeninám přejí, a těším se z každého dne a z každého nového roku svého mladistvého života.    *Ještě jednou díky a hezký večer.    Na shledanou.    *A já jenom zdůrazním, že dnešní Prezidentský Press klub si už za chvíli budete moci poslechnout na webu www.frekvence1.cz, přepis v následujících hodinách na webu hrad.cz, fotky a videa odsud, z Lán, si už teď můžete prohlédnout na Facebooku či Instagramu Frekvence 1. Pěkný nedělní večer a příjemné prožití zítřejšího státního svátku vám od mikrofonu přeje Luboš Procházka. Vracím slovo do Prahy."
136D35E435E5DF5BCE9A9F2CCE3752AA,"Přečtěte si projev, který jsem dnes večer pronesl ve Vladislavském sále Pražského hradu u příležitosti státního svátku a udílení státních vyznamenání:    Vážený pane prezidente Kisko, vážený pane prezidente Klausi, vážená paní Havlová, vážený pane předsedo Senátu, vážený pane předsedo Poslanecké sněmovny, vážený pane předsedo Ústavního soudu, vážený pane předsedo vlády, vážení členové vlády, excelence, dámy a pánové,    jako každý rok je oslava svátku 28. října spojena s předáváním státních vyznamenání. Je to tak dobře, protože obraz naší společnosti je obrazem životních příběhů osobností, které tuto společnost vytvářejí a dotvářejí. Dovolím si jako obvykle být vaším průvodcem při popisu životních příběhů alespoň několika ze čtyřiceti jedna dnes vyznamenaných osobností.     Jako výraz úcty k padlým vojákům v Afghánistánu mi dovolte začít jejich životním příběhem. Příběhem, který jako každá tragická událost, vyvolává celou řadu diskuzí, a je samozřejmou povinností prezidenta republiky vyjádřit v těchto diskuzích své jasné stanovisko. Položme si jednoduchou otázku, jestliže naši vojáci zahynuli v Afghánistánu, co zbude z jejich památky, pokud podlehneme zbabělosti a pokud budeme chtít z Afghánistánu odejít? Ano, je pravda, že jsme často byli obětí zbabělosti jiných, ale to vůbec neznamená, že máme být zbabělci sami. V dnešním světě si často vymýšlíme nejrůznější nepřátele, ale podle mého názoru je jediný skutečný nepřítel světový terorizmus. Ten, který vraždí nevinné civilní občany. Ten, který se snaží likvidovat po staletí budovanou evropskou civilizaci. Proto tato oběť není marná a já bych si velmi přál, abychom si uvědomili, že máme-li naši civilizaci zachovat, vyžaduje to boj s terorizmem a nikoli ustupování a vyjednávání s teroristy, tím méně utíkání před teroristy. A pokud naši vojáci v Afghánistánu budou i dále plnit svoji roli, pak oběť našich vojáků nebude marná. Čest jejich památce.    A nyní mi už dovolte, abych přešel k dalším osobnostem, a pokusím se postupovat jako obvykle podle časové osy. Začínáme tedy počátkem naší novodobé státnosti, a i když jsem slyšel při inauguračním projevu, že bych měl stoleté výročí naší nezávislosti připomenout již v březnu, chtěl bych připomenout, že v březnu německá armáda útočila ve Francii a nebýt amerických jednotek, které se tehdy vyloďovaly, mohla válka dopadnout úplně jinak a žili bychom ve zcela jiném světě. Dokonce i pokus 14. října 1918 vyhlásit nezávislé Československo skončil neúspěchem. A tak opravdu až dnes, 28. října můžeme vzpomenout na osobnosti, které k tomuto datu k naší nezávislosti přispěly.    Vím, že vedle jednotlivých osobností to byly i organizace typu Sokola, samozřejmě i legionářů, ale jak legionářská, tak sokolská obec již byly vyznamenány v minulých letech.    Proto mi dnes dovolte připomenout na začátek jednoho bohužel opomíjeného politika, jehož přitom Tomáš Masaryk označil za vůdce domácího odboje. Tímto politikem je Antonín Švehla. Vícenásobný ministerský předseda, ministr vnitra, geniální stratég, mistr kompromisu. Vzpomeňte na ‚koaliční pětku‘. Ale rád bych zmínil i jeden jeho rys, na který rovněž zapomínáme. Švehla byl důsledným zastáncem politického stranictví. Tedy něčeho, co se dnes příliš nenosí a když někdy, například nyní v komunálních volbách zažíváme rozbředlá hnutí, o nichž nevíme, kam směřují a jaký mají dlouhodobý program, je dobré si vzpomenout například na Švehlovu myšlenku, že každá diktatura začíná zničením politických stran.    Dovolte mi, abych se zmínil i o dalších osobnostech v oné ose dějin, které formovaly naši historii. Dnes při jmenování generálů jsem připomněl tři vojáky. Generála Čečka, což byl velitel Vojenské kanceláře prezidenta Masaryka, a dále generála Husárka a generála Bílého. Ano, vzpomínáme na oběti a generál Bílý jako muž, který velel odbojové organizaci Obrana národa, byl touto obětí, protože byl popraven nacisty. Ale podobně jako v případě Antonína Švehly bych i dnes upozornil na poněkud přehlíženou osobnost generála Husárka. Víte proč? Protože to byl člověk, který budoval pohraniční opevnění první Československé republiky. Rozhodně nebylo jeho vinou, že toto opevnění nakonec nesplnilo svoji úlohu, protože po anšlusu Rakouska byla odkryta naše jižní hranice, kde opevnění nebylo. Nicméně vzpomeňme s úctou těchto vojáků, včetně těch, kdo budovali a kdo se snažili, aby naše armáda byla moderní a samozřejmě, aby byla demokratická.    Dovolte mi nyní přejít k další fázi našich dějin a jsem nesmírně rád, že mezi námi mohu uvítat člověka, jehož zásluhou pokračovalo svobodné vysílání tehdejšího Československého rozhlasu. Dožil se svěžích devadesáti pěti let a bude mi ctí udělit mu největší, nejvyšší české vyznamenání.    Přecházím dále a chtěl bych znovu vzpomenout Chartu 77, tentokrát však v poněkud jiném kontextu. Dnes, pane prezidente Kisko, vyznamenáváme jednak českou signatářku Charty 77, ale také spoluzakladatele hnutí Bratislava/nahlas, o němž jsme spolu mluvili při jízdě naším historickým vlakem do Topoľčianek. A připomínám, že hnutí Bratislava/nahlas označil Václav Havel za slovenskou Chartu 77. Prosím tedy, abyste i toto dvojí jmenování považoval za symbol česko-slovenské vzájemnosti.    Mohl bych samozřejmě mluvit o mnoha dalších vyznamenaných, ale protože jsme v situaci, kdy zde sedí čtyřicet jedna oceněných, dovolte mi, abych zmínil alespoň několik málo příkladů.    I když jsme šťastnou a prosperující zemí, neznamená to, že nemáme své problémy. A já za jeden z největších problémů považuji velkou ekonomickou kriminalitu, ať už jde o daňové podvody, tunelování, či cokoli jiného. Jsem proto velmi rád, že dnes můžeme vyznamenat tři osobnosti, které se snažily s nejrůznějšími formami této kriminality bojovat, ať už to byly lehké topné oleje, mladší z nás už na ně zapomněli, ať už to byli solární baroni, kteří jsou nezapomenutelní, anebo samozřejmě nedávný příklad tunelování Ostravsko-karvinských dolů. Ekonomická kriminalita je jako rakovina. Musíme s ní bojovat, i když léčba je někdy nesmírně obtížná.    Mezi vyznamenanými je samozřejmě historik, jeden skutečný politolog, dendrolog s kouzelným jménem Větvička, nomen omen a mnoho dalších sportovců, umělců a dalších osobností. Bude mi ctí za chvíli jim předat příslušná ocenění.    Na druhé straně bych chtěl připomenout, že jsou lidé, kteří s jistou neláskou přijímají vyznamenání těch druhých, a často jsou to lidé, kteří sami v životě nic nedokázali. Platí onen známý aforismus Karla Čapka definující literárního kritika jako člověka, který radí spisovateli, jak by on napsal knihu, kdyby to uměl.     A právě proto, pars pro toto, bych chtěl uvést alespoň příklad jednoho z vyznamenaných a jeho dílo. Je to bývalý ministr zemědělství. Je to člověk, který v době, kdy vykonával svoji funkci, prosadil podstatné rozšíření ploch vinic před vstupem do Evropské unie, protože jak víte, po vstupu už to nebylo možné. Kromě toho je to zakladatel Vinařského fondu. Takže jeho dílo se vrylo do naší krajiny, která je nyní pokryta novými vinicemi. Je to dílo, za kterým se tento člověk může ohlédnout na rozdíl od některých jiných zapomenutelných ministrů zemědělství, kteří se takovým dílem chlubit nemohou.     Chtěl bych proto všechny vás vyzvat, nenechme se znechutit vzteklými a závistivými trpaslíky, kteří pouze znehodnocují práci těch druhých. Važme si lidí, kteří v životě něco dokázali, a snažme se jejich práci ocenit.    Dámy a pánové, zcela závěrem si dovoluji blahopřát všem vyznamenaným, ne jenom k vyznamenáním, ale u některých z nich také ke krásnému věku osmdesáti let. A vám všem přeji šťastný a spokojený život ve společnosti a v zemi, kde lidé spolu dokáží mluvit, kde dokáží argumentovat, kde si dokáží vyměňovat své názory, neboť Masaryk říkal, že demokracie je diskuze, ale Masaryk také říkal, že rozčilení není program. Jako bývalý prognostik přeji vám všem šťastnou budoucnost.     Děkuji vám za pozornost."
166a015015c9444ae7ef81a0605b5058,"Zasláním věnce na místo posledního odpočinku jsem dnes uctil památku statečného disidenta, dramatika a prezidenta republiky Václava Havla."
1DED4CD0B0C4979C4BAF5D66B540E77E,"Zavítal jsem na celostátní konferenci hnutí SPD. Přečtěte si projev, který jsem zde pronesl:     Vážený pane předsedo, vážení a milí kolegové, protože v politice jsme všichni kolegové a zvykejme si na to,    děkuji za pozvání na vaši celostátní konferenci, přijel jsem sem rád, protože úkolem prezidenta je komunikovat se všemi parlamentními stranami, a to bez rozdílu.     Víte, nejhorší je, když se vytváří názor, že některé strany jsou druholigové a některé jsou prvoligové. Já říkám, že nositelé tohoto názoru patří do okresního přeboru. Jinými slovy, všechny strany jsou hodny naší pozornosti včetně pozornosti prezidenta republiky a všechny strany mají stejné šance a stejný prostor pro komunikaci. Že jim tento prostor, pane předsedo, občas nedávají mainstreamová média, je primárně způsobeno tím, že tato média byla dříve ovlivňována údernickou skupinou TOP09 a média si ještě nevšimla výsledku TOP09 v minulých parlamentních volbách. Doufejme, že se to změní.    Nicméně, chtěl bych vám říci, že nemám rád nálepkování. Nemám rád, když některé strany se označují za demokratické a jiné jsou jimi označovány za populistické. Mimochodem, svědčí to o jazykové neznalosti, protože demos je v řečtině lid, populus je v latině lid, takže vlasně všechny strany jsou strany, které bojují za zájmy lidu. A já, když občas poslouchám ty rádoby elitáře, kteří o těch druhých říkají, že jejich voliči jsou lůza, tak si vzpomenu na jednu krásnou větu ze Smetanovy opery Braniboři v Čechách, my nejsme lůza, my jsme lid.    A tak mi dovolte, protože jsem se sešel s vedoucími představiteli všech devíti parlamentních subjektů a snažil jsem se přispět k jejich vzájemné komunikaci, abych poděkoval straně Svoboda a přímá demokrace za aktivní a prospěšnou účast v té první fázi, což bylo vytvoření vedení Poslanecké sněmovny, a abych blahopřál panu předsedovi Okamurovi k tomu, že byl zvolen jedním z místopředsedů Poslanecké sněmovny. Sám bych jednoho místopředsedu ubral, ale nebyl by to on. Když jsem já byl předsedou Poslanecké sněmovny, stačili mi tři a také jsem to vydržel, teď je jich pět. Tak dobře, minimálně jedno dobře placené teplé místo tam bude tak trochu přebývat, ale hlavně, že se bude mluvit o racionalizačních a úsporných opatřeních.    Řekněme si nejdříve, v čem se shodujeme, a potom, v čem se neshodujeme, protože i to je důležité. Ale ve velké většině případů se shodujeme. Ta myšlenka příme demokracie je nebezpečná. A víte, proč? Protože většina politiků se bojí svých občanů. Přijměte tuto krutou pravdu, kterou vám říkám na základě pětadvacetileté politické zkušenosti. Opakuji ještě jednou, většina politiků se bojí svých občanů. Mimochodem, aniž bych uváděl konkrétní jména, člověk přijede do fabriky, pozdraví se s vedením podniku a nesetká se se zaměstnanci. Člověk přijede do obce, do města, pozdraví se s vedením města a nesetká se s občany. Maximálně vyleze na náměstí těsně před volbami a mimochodem bude rozdávat párky a pivo. Zadarmo. A bude se domnívat, že hodnota občana voliče je odpovídající hodnotě párku a piva, což je asi 25 korun. Já si myslím, že občané mají daleko vyšší hodnotu.    A když už o tom mluvím, myslím si, že jsme se nedávno stali svědky trestného činu šíření poplašné zprávy, když nejmenovaní politici, nebo kandidáti na politiky, oznámili, že naši voliči v minulých parlamentních volbách byli ovlivněni zahraničními rozvědkami. Nuže dobrá, oni neřekli, jestli ruskými nebo americkými, i když asi mysleli spíše ty ruské. Nicméně já to považuji za drzou urážku českých voličů, kteří mají vlastní rozum, vlastní hlavu a kteří se nenechají manipulovat, nenechají si vymývat mozky, natož nějakou zahraniční rozvědkou, a ostatně ani si nedokáži představit, jak by se to dělo.     A v každém případě mám takový pocit, kolegové, že si tím někteří politici připravují alibi. Já jsem neuspěl, protože zahraniční rozvědky podporovaly mého protikandidáta. Jak snadné, jak ubohé a jak hloupé.    Mohl bych vyjmenovat deset bodů, kde se shodujeme, a není to jen přímá demokracie, je tu třeba i panem předsedou zmíněná inkluze, kde jsem kdysi stál sám voják v poli, kdy mi všichni nadávali, jak umístění mentálně postižených dětí do normálních tříd je to správné, to multikulturní, a nakonec se ke mně začali postupně přidávat další, ale ta první fáze byla nejhorší. Když už mluvím o inkluzi, víte, co je na ní nejhorší? Že zbavuje to postižené dítě nejkrsnějšího životního pocitu, pocitu úspěchu. Protože v té speciální třídě může zažít úspěch, v té normální třídě bude vždycky poslední.     Snažil jsem se vylepšit některé návrhy na přímou volbu starostů, primátorů a hejtmanů. Bohužel prezident nemá zákonodárnou iniciativu, která se sebrala Václavu Havlovi v roce 1993, takže spoléhám na vaši stranu, že to udělá za mě. Jde konkrétně o to, že podle mého názoru by narozdíl od slovenského příkladu nebylo dobré oddělovat přímé volby primátorů od komunálních voleb, že se to dá spojit, a sice tak, že starostou, primátorem nebo hejtmanem je zvolen ten, kdo dostal nejvyšší počet preferenčních hlasů na kandidátce nejúspěšnější strany. To druhé proto, aby tam nebyl jako kůl v plotě, protože to by zjevně nebylo žádoucí.    A byl jsem velmi, velmi potěšen, když při nedávném setkání s panem předsedou Okamurou jsem mu říkal, ale v něčem se určitě neshodneme, já jsem zastáncem povinné volební účasti, a on mi říkal, já taky. To mě velmi potěšilo, protože povinná volební účast u nás byla za Masarykovy první republiky, dnes je třeba v Belgii, Lucembursku, v Austrálii, v dalších zemích, když nejdete k volbám, zaplatíte pokutu, ne likvidační, ale řekněme v ceně dobré večeře pro celou rodinu, a to vás přinutí, abyste ty dvě hodiny času těm volbám věnovali. A myslím si, že místo nářků nad klesající volební účastí je dobré vedle práv občanů, práv přímé volby, práv referenda a tak dál také jasně říci, že vedle práva existují i povinnosti, a že jednou z těchto povinností je jít k volbám. A ne ležet na gauči.    Pan předseda už mluvil o tom, že co se týče našeho názoru na Evropskou unii, tady se najde kompromis. Voltaire kdysi napsal, nesouhlasím s vámi, ale udělám vše pro to, abyste mohli svůj názor zastávat. A já nesouhlasím s vaším názorem na vystoupení z Evropské unie, ale udělám vše pro to, abyste ho mohli vyjádřit.     Teď ve Sněmovně leží návrh zákona o obecném referendu, a ten předpokládá, až bude přijat, že potřebujete 250 tisíc podpisů na petici pro vystoupení z Evropské unie, nebo na jakékoli jiné téma. Vy jste získali 550 tisíc podpisů, nebo hlasů pro svoji stranu, takže to byste měli zvládnout levou zadní. A já v tomto okamžiku vystoupím a budu říkat, že jsem proti, uvedu své argumenty, vy uvedete své argumenty a občané svým zdravým rozumem rozhodnou. Tím je problém vyřešen a každý z nás bude muset respektovat výsledek svobodné volby.     A teď se dostávám vlastně k jedinému vážnému problému, kde se absolutně, ale absolutně neshodneme. Já už jsem to panu předsedovi říkal, použil jsem velmi tvrdých slov, částečně i proto, že jsem byl pod vlivem abstinenčního syndromu, protože v té místnosti se nesmí kouřit, jsou tam hlásiče. Ale já bych ta tvrdá slova použil i tak a použiji je i dnes, protože berte to jako přátelskou kritiku, kterou vám hned zdůvodním. Kolegyně a kolegové, je od vás strašně hezké, že chcete bojovat proti islamizaci Evropy, že chcete bojovat proti příchodu muslimských nelegálních migrantů do České republiky a že si uvědomujete kulturní neslučitelnost islámu s evropskou judaistickou, renesanční, křesťanskou a tak dále tradicí. Je výborné, že odsuzujete, stejně jako většina evropských politiků, teroristické útoky islámských extremistů na evropském kontinentu. Bohužel tím to končí. Já posílám občas nějaké soustrastné telegramy, občas v televizi vidím manifestaci, vyjádření solidarity, a tím to opět končí. Vzít do ruky zbraň a bojovat proti islámským teroristům je daleko a daleko těžší. A to je přesně to, co vy neděláte. Proč?     Asi za dva nebo za tři dny vezmu do ruky telefon a budu volat našim zahraničním misím do Afghánistánu, do Iráku, na Golanské výšiny, na Sinaj a do Mali. A všem těmto vojákům jako vrchní velitel ozbrojených sil poděkuji za jejich práci. Tu práci, kterou vy, pane předsedo, dehonestujete návrhem zrušit naše zahraniční mise. Já bych rozuměl tomuto návrhu, kdyby to bylo odsouzení invaze do Iráku, do Libye nebo do Jugoslávie, ale pojďme si to spolu probrat. V Afghánistánu bojuje asi 400 našich vojáků proti Tálibánu. Je Tálibán extremistická muslimská organizace? Nesporně ano. Na Sinaji naši vojáci včetně letadla CASA bojují proti Al-Káidě. Je Al-Káida extremistická muslimská organizace? Nepochybně ano. V Iráku asi 50 našich vojáků, většinou leteckých instruktorů, bojuje proti Islámskému státu. Je Islámský stát teroristická islámská organizace? Nepochybně ano. Na Golanech, kde tedy máme zatím bohužel jen tři vojáky, je An-Nusra, což je taky islámská teroristická organizace, a konečně v Mali, kde máme 50 vojáků, tam to vedou hlavně Francouzi, ten boj proti muslimům, je nějaká organizace, kde přiznávám, že ten název si už nepamatuji, doufám, že do té doby, než si ho zapamatuji, bude tato organizace potlačena a já budu mít o práci méně.    Takže, když to shrneme, váš program je rozporný. Chcete bojovat proti islámskému terorismu, ale nechcete, aby čeští vojáci bojovali proti islámským teroristům. Tak si to, prosím vás, srovnejte v hlavě, a až přijdu příště na vaši celostátní konferenci, tak mi oznamte, že jste se buď rozhodli vymazat ze svého programu boj proti islámu, a já vám řeknu, že jste zbabělci, anebo mi řeknete, že jste se rozhodli vymazat ze svého programu zákaz účasti v zahraničních misích proti islámským teroristům, a já vás naopak pochválím za statečnost.    Zcela závěrem bych chtěl upřímně poděkovat panu předsedovi Okamurovi za jeho velmi nedávné stanovisko ve věci prohlášení Donalda Trumpa o přesunu americké ambasády z Tel Avivu do Jeruzaléma, jsem rád, že, podobně jako já, pan předseda projevil odvahu, a odvaha bohužel není levná, odvaha je zatraceně drahá. A zbabělá Evropská unie dělá všechno proto, aby propalestinské teroristické hnutí mělo převahu nad hnutím proizraelským, které zastávám já, kde už před čtyřmi lety při své návštěvě Izraele jsem navrhoval přesun české ambasády. Připomínám jako důkaz tohoto svého tvrzení, že nedávno Evropský parlament umožnil vystoupení usvědčené palestinské teroristce, která poučovala o tom, že boj proti palestinské autonomii je totožný s bojem proti Židům v Osvětimi. Větší drzost jsem už dlouho a dlouho neslyšel.    Takže buďme stateční. Nevyplácí se to, ale alespoň na sebe při ranním holení, dámy prominou, nemusíme plivnout do zrcadla.    Zcela závěrem přeji vaší straně, aby byla duševně normální a aby nezblbla z toho, že se ocitla v malostranských palácích, aby si uvědomila, že je strana občanů, a aby nikdy se nechovala k občanům jako k materiálu, který se použije před volbami a zahodí po volbách. Buďte v tom nejlepším slova smyslu občanskou stranou a budete mít úspěch.    Děkuji vám za pozornost."
1f9d632cafa9f99d7290e97fb3e743d4,"Moc rád jsem přišel popřát Mirkovi Grégrovi k úžasným 90. narozeninám.    A od srdce jsem mu řekl:    Milý Mirku,    kdykoliv letím letadlem nebo vrtulníkem nad chladícími věžemi Temelína, vzpomenu si s hlubokou úctou a obdivem na Tvoje dílo. Ne, že by bylo jediné, dokázal jsi toho v životě mnoho, ale snad uznáš, že toto je dílo největší, protože velikost díla měříme i objemem překonávaných překážek. Nebyl jsi jenom ten, kdo jako jediný dodržel harmonogram a dodržel rozpočet, ale vzpomeň si na hlasování v mé vládě 13:8. Já jsem teď četl, což jsem ani nevěděl, že ti volal Václav Havel a žádal Tě, abys zastavil dostavbu Temelína. Teď máš, milý příteli, trochu jiného prezidenta.    Pokud jde o těch osm lidí, kteří se snažili, aby se Temelín zastavil, doufám, že tady nejsou. Ale na druhé straně vidím mnohé z mých přátel, kteří tady jsou, a doufám, že všech třináct přišlo.    Milý Mirku, naplnil jsi sice svůj život, jak říká Bible, měrou našlapanou a vrchovatou, ale tím to ještě zdaleka nekončí, protože nepřátelé, které jsme tehdy porazili, jsou tady zase, vedeni Gretou Thunbergovou. Já jsem velmi rád, že můj přítel Karel Havlíček pokračuje ve Tvém díle a že není agent solárních baronů jako někteří nejmenovaní jiní.    Co říci na závěr? Budeme Tě, kamaráde, kamarád je víc než přítel, kamarádů máš v životě několik, přátel třeba desítky. Stovky už ne, ale desítky ano. Kamarádů máš jenom jednotky. Budeme Tě potřebovat, milý kamaráde, i nadále. Jsou tady zelení aktivisté, kteří si myslí, že když pokryjeme orná pole solárními panely, tak že nebudeme potřebovat jadernou energetiku. Budeme se řídit Tvými radami, budeme Tě uctivě poslouchat a co je nejdůležitější, i když v politice neobvyklé, budeme Tě mít rádi.    Zcela závěrem chci říci, že Tě mám hrozně rád."
2c28754ac2332cb99db8caac46d718c2,"Včera večer jsem se v Brně zúčastnil slavnostního zahájení 59. Mezinárodního strojírenského veletrhu. Při té příležitosti jsem uvedl:    Vážení členové vlády, vážený pane hejtmane, pane primátore, pane řediteli, dámy a pánové,    jsem tady téměř jako inventář, protože sem jezdím pravidelně a jezdím sem rád. Vážím si práce těch, kdo brněnský strojírenský veletrh organizují. Vážím si i toho, že letos byla jako partnerská země brněnského strojírenského veletrhu vybraná Indie. Už se tady o tom mluvilo. Když jsem studoval ekonomické údaje, konkrétně růst hrubého domácího produktu, tak jsem zjistil, že je mezi šesti a sedmi procenty, což reálně znamená, že Indie se začíná tempem své ekonomické dynamiky vyrovnávat Číně a to je impuls k tomu, aby poté, co se nám společným úsilím podařilo rozvinout ekonomické vztahy s Čínou, udělali totéž i v oblasti Indie. Proto jsem před chvílí přijal delegaci Indie, a řekl jsem jim, že předpokládám v duchu českých médií, že po tomto setkání budu označen za indického agenta v České republice. A koneckonců, proč ne?     V každém případě si myslím, že bychom měli vnímat průmysl 4.0 nikoli jako reklamní slogan, ale jako důkladné zamyšlení se nad robotizací našeho průmyslu. Já sám jsem nedávno navštívil ve Vrchlabí továrnu Škoda Auto, která vyrábí převodovky. Viděl jsem nikoli automatizaci, ale robotizaci, včetně vysokozdvižného vozíku, který mohl vypadat jako reklamní předmět, ale nebyl, a který také neměl lidskou obsluhu, ale daleko důležitější bylo, že roboti tam ve většině případů nahrazovali lidskou práci.     A vzpomněl jsem si, přátelé, na dobu, kdy jsem byl mladý a statný muž, a kdy jsem četl asi před čtyřiceti lety, možná, knihu Ivana Havla o robotizaci, a jak dlouhý čas musel uplynout, aby se toto téma převtělilo z knih do praxe. On také psal o umělé inteligenci, někdy bych si přál, aby téma umělé inteligence se rovněž přeměnilo do praxe i u některých nejmenovaných lidí, ale to je poněkud jiné téma, a tím se teď nebudu zabývat. Mohu vám pouze sdělit, že jako výraz úcty jednomu ze zakladatelů robotiky u nás, jsem se rozhodl tomuto zakladateli k 28. říjnu tohoto roku udělit státní vyznamenání.    Závěrem mně dovolte několik, jako vždy, provokativních poznámek. Sleduji se zájmem konflikt mezi odbory a řekněme zaměstnavateli. Odboráři protestují proti dovozu zahraničních pracovníků z Ukrajiny a zaměstnavatelé si tento dovoz naopak přejí. Můj názor je, že střednědobě je dovoz zahraničních pracovníků nezbytný, za předpokladu, že zde nebude mzdový damping, a že bude platit onen princip, že místa, o které nemá zájem český pracovník, budou obsazena zahraničním pracovníkem. Ale z dlouhodobého hlediska jsem hluboce přesvědčen o tom, že skutečným řešením našeho problému, a jsem rád, že upoutávky na to zaměřily vaši pozornost, je právě robotizace.     Robotizace neznamená jenom snížení nároků na živou pracovní sílu, robotizace znamená i výrobu s vysokou přidanou hodnotou, s vyšší produktivitou práce, tedy s vyšší ziskovostí a v konečném účtování i s vyšší životní úrovní. Ale kromě toho robotizace in the long run může znamenat i něco dalšího. Vzpomínal jsem tady knihu Ivana Havla o robotizaci a dovolte mi, abych zcela na závěr připomněl jinou knihu, knihu Jeana Fourastiého, která se jmenovala 40000 hodin. A to byla kniha, která vyjadřovala víru, že se zvýšením produktivity práce a zvýšením životní úrovně, nastoupí společnost volného času. Bohužel se tak dosud nestalo. Vzpomeňte si, kdy se u nás naposledy zkracovala pracovní doba. Bylo to v roce 1968, kdy byly zrušeny pracovní soboty. S výjimkou Francie, která má pětatřicetihodinovou pracovní dobu, se žádná země neodhodlala k výraznějšímu zkracování pracovní doby. Proč asi? Inu proto, protože touha po materiálním dostatku je silnější, než touha po volném čase a ta Maslowova pyramida hodnot zatím nedosáhla do toho horního patra, a pořád se pohybuje v té touze mít co nejvíce hmotných statků. Co by ne, ale jednou k tomu přeci jenom dojde. Právě díky robotizaci a zkracování pracovní doby.     A tak mi dovolte, abych zcela závěrem všem účastníkům tohoto setkání popřál, aby v okamžiku, kdy budou mít pocit, že jejich materiální potřeby byly saturovány, našli takový způsob života, který jim umožní mít daleko a daleko více volného času.     Děkuji vám za vaši pozornost."
3481EF880795E6F4F522C84F9DE88C06,"Předsedovi hnutí ANO Andreji Babišovi jsem dnes v Lánech předal pověření k jednání o sestavení nové vlády. Při té příležitosti jsem uvedl:    Vážený pane předsedo hnutí ANO, dámy a pánové,    jsem velmi rád, že mohu učinit první krok k sestavení stabilní, úspěšné a dlouhodobé vlády České republiky. Tímto prvním krokem, jak odpovídá tradicím, je to, že prezident republiky pověřuje politickou osobnost, v daném případě vítěze voleb, jednáním o sestavení vlády.    Moji předchůdci, ať už to byl Václav Havel nebo Václav Klaus, svazovali toto pověření s tím, že kandidát na premiéra musí získat předem důvěru Poslanecké sněmovny. Rozhodl jsem se, že Andreje Babiše žádným takovým omezením svazovat nebudu. Vedou mě k tomu čtyři důvody.    Ten první a nejdůležitější je, že se jedná o vítěze voleb, a to vítěze s výrazným náskokem před všemi ostatními.     Druhý důvod spočívá v tom, že se jedná o úspěšného podnikatele, jehož podnik platí daňe v České republice.    Třetí důvod, že se jedná o politika, který vybudoval silné a úspěšné politické hnutí.    A pak je tady poslední důvod, že se jedná o úspěšného ministra financí, který poprvé dovedl státní rozpočet k rozpočtovému přebytku, i když, pane předsedo, i nadále zastávám názor, že kdyby ten přebytek byl nižší ve prospěch vyšších investic, tak že by to České republice a její ekonomice výrazně pomohlo, ale není vyloučeno, že o tom budeme spolu diskutovat ještě další čtyři roky.    Milý pane předsedo, dovolte, abych Vám pověření, které je stylizováno naprosto přesně stejně, jako když mě Václav Havel pověřoval jednáním o sestavení vlády, předal a popřál Vám úspěch ve Vašem jednání.    Andreji, ať se Ti daří."
62ba20f8f0f9b334da295fe386abd9d0,"Chápu psychiku lidí, nicméně, nadějí je vakcína. Kdyby nebyla, tak by bylo samozřejmě odporné neustále snášet nejrůznější restrikce, o nichž bychom věděli, že tu epidemii, řekněme, zpomalí, ale nezastaví.    Teď, když naděje je, tak prosím všechny, vydržme, vydržme to!  .........    Přečtěte si, co dalšího jsem řekl v rozhovoru pro zpravodajský server Blesk v pořadu S prezidentem v Lánech:    Dobrý den, pane prezidente, začnu zdvořilostní otázkou. Jak se máte?    Přiměřeně svému věku, paní Vero, to znamená hořejšek funguje a dolejšek, to jest nohy, mně nechodí.    Je to pořád horší, stagnuje to, lepší?    Já bych řekl, že to stagnuje.    Stagnuje. Ještě jste mi vlastně před chviličkou přiznal, že Vám tolik nechutná jíst. Mohl byste k tomu něco říci našim divákům, kteří se neustále ptají na Váš zdravotní stav?    Mně chutná sladké jídlo a přestalo mně chutnat maso. Čím to je, to nevím, ale rozhodně se nedá říci, že by mně nechutnalo vůbec. Ale chutnají mi ty sladkosti.    A na závěr k Vašemu zdraví, ještě se poptám na Vaši ruku. Ortézu už jste, vidím, odložil. Vše je v pořádku?    V pořádku to není, protože prý mě to ještě čtvrt roku bude bolet, ale co se dá dělat.    Pojďme teď možná k širším tématům, společenským. V dubnu loňského roku jsme tady spolu seděli, měli jsme oba roušky, denní přírůstek byl kolem 4 tisíc pozitivně otestovaných a pochvaloval jste si, že se křivka nákazy zprošťuje, že opatření Romana Prymuly fungují a že nás čeká ještě měsíc, měsíc a půl boje. Dnes je to diametrálně jiné, nic z toho neplatí, denní přírůstky občas atakují i 18 tisíc pozitivně testovaných denně a Česko je nejhorší zemí v počtu nakažených na jeden milion obyvatel. Ekonomika je na tom tedy, hezky řečeno, hrozně. Tak cítíte z toho tu zoufalost?    Zoufalost ne, ale samozřejmě přemýšlím, čím to je. Tak to, že Roman Prymula už není ministrem zdravotnictví, asi není hlavní faktor, proč to roste. Hlavní faktor podle mého názoru spočívá v tom, že lidé už jsou otrávení, unavení a odmítají často velmi tvrdá restriktivní opatření. Zejména tam, kde se shlukují, a všichni vědí, že shlukování je zdrojem epidemie, tedy tam, kde se shlukují, tak dochází k šíření infekce.    Tedy mohou za to lidé. Můj postřeh emocí ve společnosti totiž je, že ti lidé si říkají, ať už jsou restrikce jakékoliv, tak jen co je o trošičku vláda povolí, tak čísla opět začnou raketově růst. Oni si vlastně jako kdyby vnitřně říkali, vždyť přece nedává možná ani smysl se tím řídit. Chápete, proč to tak cítí?    Já chápu tuhle psychiku lidí, nicméně uvědomte si, že teď je situace odlišná od situace, která byla, dejme tomu, před tím půl rokem. Řekl jsem, že je na obzoru svítání, tedy naděje, a tou nadějí že je vakcína. Takže kdyby vakcína nebyla, tak by bylo samozřejmě odporné neustále snášet nejrůznější restrikce, o nichž bychom věděli, že tu epidemii, řekněme, zpomalí, ale nezastaví. Teď, když ta naděje je, tak prosím všechny, vydržme, vydržme to, než se populace odočkuje, nebo obočkuje. Myslím si, že opravdu světlo na konci tunelu tady je, a že to nejsou světla lokomotivy na protijedoucí koleji, jednosměrné koleji.    S tou vakcínou jsou tu ale otazníky, a teď je vlastně ten úplně nejdůležitější, bude doopravdy fungovat? Někteří experti totiž připouští, že nás nemusí před nemocí ochránit, jen zamezit těžšímu průběhu, a hlavně, že můžeme navzdory vakcinaci být i nadále infekční. Není to zklamání?    Milá paní Vero, já už jsem slyšel tolik výroků inteligentních expertů, že je neberu příliš vážně. Vzpomeňte si na ty, kdo říkali, že epidemie vyhasne, že skončí. Ve skutečnosti pokračovala a zesílila.    Nemýlím-li se, tak toto o té vakcíně, o nějakých jakoby, dejme tomu, hranicích jejího účinku už připustil i ministr zdravotnictví.    Já bych Vám na Vaši otázku odpověděl. Já vycházím z analogie, z analogie proto, že tato epidemie není jediná, není ani první, ani poslední. Vezměte si, že očkování bylo proti tuberkulóze, proti neštovicím, proti dětské obrně a řadě dalších nemocí. V každém případě vždy toto očkování uspělo. Není důvod předpokládat, že neuspěje nyní.    Dokončeno má být očkování české populace, dejme tomu, až v létě. To záleží na mnoha okolnostech. Nepřijde Vám to trochu pomalé?    Když si uvědomíte, jak obrovsky náročná je to logisticky operace, tak já si myslím, že ten termín je až příliš optimistický. Já jsem před několika dny psal svému dobrému příteli, izraelskému prezidentovi Rivlinovi, aby nám pomohl právě s organizací té očkovací kampaně, protože, jak dobře víte, Izrael je v tom naprosto perfektní. Zhruba stejný dopis Bibi Netanjahuovi poslal i prezident Babiš.    Premiér Babiš.    Já doufám, že se zde objeví i izraelští experti a že nám v tom jako zkušení lidé pomůžou.    A co ten nákup vakcín v součinnosti s Unií, který je také občas kritizován? Je to brzda a nesmysl, jak praví kritici?    Musíte na mě mluvit nahlas.    Tak opět, co nákup vakcín v součinnosti s Evropskou unií? Podle některých je to brzda a ukazují na to, že se nám to úplně nevyplácí.    Já jsem kritik Evropské unie, ale v tomto případě bych ji chtěl pochválit. Myslím si, že s nákupem a distribucí vakcín odvedla dobrou práci.    Ještě se vrátím k tomu Izraeli. Jak si myslíte, že nám přesně mohou vypomoci, nějaké know-how tedy předat?    Nějaké know-how, samozřejmě.    Dobře. Už víte, kdy Vy dostanete očkovací dávku?    Já jsem uvažoval o tom, že bych si to nechal píchnout krátce po prvním únoru, protože jsem si říkal, že nechci nikoho předbíhat, ale všichni mě přesvědčují, že mám následovat pana premiéra nebo pana ministra zahraničí. Tak si to nechám píchnout asi za týden. Bohužel, nesplnila se moje naděje, že to bude jenom jednou, bude to jako vždy dvakrát, protože ta jednodávková vakcína, to je Johnson & Johnson, sem dorazí až v březnu, a kromě toho ještě ani nemá certifikaci.    Můžu jenom takovou krátkou odbočku zřejmě do Vašeho dětství? Proč se tak bojíte jehel? Stalo se Vám něco traumatizujícího?    Prosím Vás, podruhé Vám říkám, abyste mluvila nahlas.    Znovu se Vás zeptám, pane prezidente, proč se tak bojíte jehel? Je to něco z dětství, nějaký traumatizující zážitek?    Je to z dětství, já jsem byl v dětství velmi často nemocný, dostával jsem celou řadu injekcí, a od té doby se ve mně vytvořila tahle averze vůči jehlám.    Pan premiér také řekl, že Vy půjdete na vakcinaci v rámci pravidelné lékařské prohlídky. Jak to máme chápat? Jdete k lékaři kvůli vakcíně, anebo dostanete vakcínu, protože jdete k lékaři?    Obojí, protože jedno nevylučuje druhé. Já tak jednou za dva roky chodím na počítačovou tomografii a magnetickou rezonanci na Ústřední vojenskou nemocnici, a při té příležitosti, protože tam jdu za týden, tak se nechám také očkovat.    Vakcína je způsob čipování, je životu nebezpečná, příliš vyvinutá, naprosto zbytečná. Tyhle argumenty se opakují u lidí, kteří ji odmítají. Dá se s těmito názory účinně bojovat? A hlavně, dělá to Česko?    Tohleto se říkalo o všech vakcínách, nebo o všech očkovacích látkách. Nezapomeňte, že třeba Salkova vakcína proti dětské obrně byla perorální, což bych nadšeně uvítal i v případě koronaviru, ale bohužel to nejde. Všechny vakcíny byly úspěšné, takže buďme optimisty.    Takže jak byste bojoval s těmito názory, opakuji. Tím, že toto řeknete do éteru, anebo si myslíte, že ta kampaň by měla být cílena na lidi, kteří věří těmto dezinformacím?    Především si myslím, že tyto názory by se v žádném případě neměly zakazovat, že internet by se neměl cenzurovat, jak to teď dělají například v Americe, kdy Trumpovi vypínají jeho účet. Podívejte se, věřme zdravému rozumu lidí. A když lidé na sociálních sítích nebo někde jinde zaregistrují nějakou blbost, tak jejich zdravý rozum je dostatečně silný k tomu, aby si tuto blbost uvědomili a cosi si pomysleli o jejich autorovi. Já už jsem jednou ve svém projevu citoval jistou zpěvačku, která říkala, že za koronavirus může Bill Gates. Mimochodem tato zpěvačka teď natočila jakýsi protestsong proti vakcínám.    Mluvíte o Iloně Csákové, nepletu-li se.    Já jsem to jméno neřekl, protože jsem známý gentleman, paní Vero.    Myslíte si tedy, že i navzdory této negativní kampaní se 70% lidí, což je ta hranice určená Ministerstvem zdravotnictví, naočkovat nechá?    60 – 70, máme-li být přesní. Já si myslím, že když se ukáže, že lidé, kteří prošli očkováním, tak nedostávají ani tu lehkou formu koronaviru, zatímco lidé, kteří očkováním neprošli, to občas mají, tak i z pudu sebezáchovy se očkovat nechají.    Vidí to stejně i u Vás doma, Vaše žena, Vaše dcera, Váš syn – lékař?    Když je můj syn lékař, tak je logické, že se nechá očkovat.    Neplatí to pro všechny lékaře.    Myslím si, že to platí o lékařích obecně a o epidemiolozích, to je strašné jméno, epidemiolozích, já to neřeknu a nebudu už to potřetí zkoušet, to platí zvláště. Takže jinými slovy, ano, myslím si, že většina lékařů se určitě naočkovat nechá.    Nenaočkuje se, respektive nenechá se naočkovat exprezident Václav Klaus. Tomu je 79 let, odmítá vakcínu, odmítá roušky, tvrdí, že virus se chová svévolně bez ohledu na to, co děláme a jak se proti němu chráníme, a mám projít společností. Dodám, že zatím sám nakažen nebyl. Co byste mu k tomu řekl?    Nech se očkovat, Václave, jinak riskuješ ve svém věku, že Tě Covid dožene.    Máte ještě k němu nějaká jiná slova, že třeba tyto své názory projevuje navenek, může tím ovlivňovat lidi, anebo je to jeho svaté právo?    Zaplať pánbůh, že své názory projevuje navenek, tím jsme svobodná společnost.    Možná poslední věc k tomuto, očkováním budou zřejmě letecké společnosti a státy podmiňovat cestování. I naši čtenáři se hodně bojí, že když se nenechají očkovat, tak se stanou jakýmisi občany druhé kategorie. Co byste jim řekl na toto?    To je věc těch leteckých společností, vím že zatím s tím přišla australská letecká společnost Quantas, nevím, jestli se přidají další.    Je to tedy nefér vůči těm lidem, kteří se očkovat nechtějí nechat?    Není, je to svaté právo těch leteckých společností, stejně tak, jako třeba nechtějí, aby tam přišel pasažér s otevřenou tuberkulózou nebo něčím podobným.    Ve chvíli, kdy by třeba vznikly očkovací pasy a i stát si podmiňoval přístup k některým občanským svobodám, přístup na úřady, dejme tomu, na základě toho, jestli někdo očkován, bylo by toto nesprávně? Kde vidíte tu hranici a vidíte ji někde?    Já nevidím žádnou hranici. Jestliže se jakákoli instituce, počínaje leteckou společností, rozhodne bonifikovat, to není diskriminace, to je bonifikace, tedy rozhodne bonifikovat nějakého člověka, který byl očkován, tímto způsobem, nic proti tomu.    Děkuji za tyto odpovědi, postoupíme dál. Covid v této republice ovlivnil mnohé a my se podíváme, v jakých segmentech to bylo nejsilnější a hlavně, jak to vnímá hlava státu.  Začneme, pane prezidente, u ekonomické situace. To, co jste řekl loni v říjnu, druhý lockdown by ekonomika už nepřežila, a mě tak napadá, v kolikátém lockdownu už podle Vás vůbec jsme, a jestli je tedy ekonomika, k níž se pak ještě detailněji dostaneme, efektivně mrtvá.    Především si definujme přesněji různé formy lockdownu. Ta nejhorší byla u nás hned v první vlně epidemie, kdy například zastavily svůj provoz i automobilky. Dneska už se nic takového neděje. Dokonce jsem četl, že, myslím, že nošovická automobilka přechází z dvousměnného na třísměnný provoz. Jinými slovy je to to, o čem jsem mluvil ve Vánočním poselství, to znamená, že kostra naší ekonomiky, to jest průmysl, stavebnictví a zemědělství, je v pořádku a funguje, to platí. To, že, bohužel, služby se dostaly, zejména cestovní ruch, do vážných problémů, je věc, která bude ještě nějakou dobu trvat.    Připomenu také slova premiéra Andreje Babiše, ten si myslí, že do normálu se ekonomicky začneme vracet v roce 2023. Je tohle podle Vás reálná prognóza?    V zásadě ano. Mohli bychom diskutovat o jemnostech, jako jestli to nebude druhá polovina roku 2023, pardon 22, ale to není podstatné.    Vy jste vzděláním ekonom, proto se Vás zeptám, co je ten normál pro Vás, jak má vypadat hrubý domácí produkt, jak má vypadat inflace, jak má vypadat nezaměstnanost? Anebo prostě budete vnímat jako normál to, že se zkrátka otevře vše, co bylo dosud zavřeno?    Dobře, začneme tím posledním, tj. nezaměstnanost. Zatímco průměrná nezaměstnanost v Evropské unii je kolem 8%, u nás jsou to zhruba 3%. Takže dokud to nedosáhne, řekněme, takových 5%, je to pořád v pořádku.    I kdybychom měli argumentovat, že to je na dluh?    Počkejte, teď jsem mluvil o nezaměstnanosti. Na dluh máte investice, na dluh máte podporu podnikům, a samozřejmě máte pravdu, že například program Antivirus, který udržuje nezaměstnanost na nízké úrovni, tak že je bohatě dotován a někteří ekonomové už dokonce říkají, že by bylo dobré přejít na německy kurzarbeit, který je méně nákladný. Druhá věc, na kterou jste se ptala, je inflace. Inflační cílování České národní banky je kolem dvou procent a až dosud se to víceméně na této hladině drželo. Jestli bude inflace, řekněme, 3%, pořád se nic hrozného nestane. Třetí věc, hrubý domácí produkt. Ty tři pilíře, o kterých jsem mluvil, jsou schopny růst, a proto by měl růst i hrubý domácí produkt, žádným zázračným tempem, dejme tomu, dvě až tři procenta.    Kdy si myslíte, že je tedy, v návaznosti na tohle, co jste řekl, což mi přišlo relativně optimistické, reálné očekávat státní rozpočet bez deficitu, anebo alespoň sestavitelný státní rozpočet bez deficitu, protože to jsou dvě odlišné věci.    Já si myslím, že po epidemii a po zahlazování ran to bude ještě daleko vzdálenější budoucnost.    Mluvíme o desetiletích?    S určitým deficitem podle mého názoru musíme počítat, ale daleko nižším, než je ten současný.    Tedy já zopakuji svoji podotázku. Jak dlouho si myslíte, že ještě bude Česká republika produkovat státní rozpočty s deficitem? Ještě desetiletí?    Takových pět let, ale to je můj soukromý odhad.    Ještě se vrátím k Vašemu předchůdci Václavu Klausovi, s nímž jsme dávno dělali rozhovor, podle něho je nakládání s veřejnými financemi současné vlády takřka zločinné, a to i proto, že vláda lepí výpadky příjmu postižených skupin, aniž by lidem dala najevo, že se musí uskromnit. Pustíme si jeho slova a pak zareagujete.    Když prostě ztrácím zaměstnání, tak musím prostě žít ze svých úspor, nemůžu si koupit nové auto, nové hypotéky, nemůžu obléhat všechna shopping centra před Vánoci, jak obléhána byla. To obléhání dokazuje, že nikdo utahování opasků prostě nepřijal.    Já jsem četl rozhovor s Václavem Klausem, kde mluví o utahování opasků, a zasmál jsem se. Víte, proč? Protože počátkem devadesátých let jsem to byl já, kdo mluvil a utahování opasků, a Václav Klaus proti tomu protestoval a říkal, nejsem pro utahování opasků, jsem pro to, abychom si vyhrnuli rukávy. Je zajímavé, jak se dějiny opakují.    Jenom abych byla fér vůči Václavu Klausovi, on vlastně v tom rozhovoru sám říkal, že byl kdysi kritický vůči tomu termínu, jen ho používá dál. Zkratka to v tom rozhovoru nezaznělo, v tom přepsaném, tištěném. Ale co ta pointa té věci, myslíte si, že lidé jsou neschopni pochopit, že se musí uskromnit, vzhledem k situaci, a doporučoval byste jim to?    Tak v každém případě máte dvě možnosti, buď hodně spotřebovávat a málo investovat, anebo naopak. Ale když hodně spotřebováváte, tak nízké investice vám sníží vaši ekonomickou výkonnost v budoucím období, a proto nakonec budete i méně spotřebovávat. Víte, a není to žádná novinka, že neustále říkám, a proto jsem také mluvil o utahování opasků v těch devadesátých letech, neustále říkám, že budoucnost je tvořena investicemi a nikoli spotřebou.    Budeme pokračovat dál. Naposledy jste měl problém s daňovým balíčkem, díky němuž dostanou zaměstnanci přidáno, respektive odvedou méně, abych byla přesná. Vy jste ho sice nepodepsal, ani nevetoval. Kam až by musela dojít štědrost vlády, abyste opravdu zatáhl za tu ruční brzdu a něco vetoval.    Já už jsem to řekl, kdyby Senát alespoň nesnížil zvýšení té slevy na poplatníka, tak bych ten daňový balíček vetoval.    A co do budoucna? Ministryně práce Jana Maláčová v rozhovoru pro Blesk nevyloučila, že by se dalo i letos uvažovat o onom rouškovném pro důchodce, tomu příspěvku pěti tisíc. Přijal byste tohle?    Pro mě je daleko důležitější, aby důchodci měli důstojnou valorizaci, a to teď bude. To bude asi osm set korun měsíčně. Vzpomeňte si na nedůstojnou valorizaci, která jeden rok byla čtyřicet pět korun měsíčně. Čili jednorázové dávky dokáži pochopit v nějaké kritické situaci, jakou je třeba pandemie, ale přál bych si, aby tady bylo opravdu důstojné zavedení valorizačního systému. A těch osm set korun měsíčně, tak si to pronásobte dvanácti a dostanete daleko vyšší částku, než je pět tisíc.    Tedy rouškovné v roce 2021 ano, ne?    Když ho někdo navrhne, nebudu proti, ale sám to doporučovat nebudu.    Ještě se zastavím u drobnosti, která způsobila chaos. Proč v dopise adresovaném předsedovi Sněmovny byla nejednoznačnost, bylo slovo ‚vracím‘ u toho zákona? Proč si někdo mohl myslet, že balíček vetujete?    To nebylo nic nejednoznačného, to pouze lidé, kteří neznají právní terminologii, si to vyložili. Podívejte se, ten dopis formuloval ředitel mého právního odboru, který je dlouholetý zkušený právník, dokonce byl tajemníkem Legislativní rady vlády, a ten s běžnou právní praxí napsal ‚vracím‘ a dokonce i někteří právníci pochopili, že to ‚vracím‘ znamená, vracím k publikaci ve Sbírce zákonů. To, že to laici nevěděli, je jejich problém.    Zavřené je takřka vše. Jsou některá omezení provozů podle Vás už příliš? Jsou zbytečná? Dost se v tomto kontextu řešily o víkendu sjezdovky. Teď policie nechce lidi vpustit na běžkařské tratě.    Já bych vycházel z jednoduchého kritéria. Zavřete to, kde dochází k výraznému shlukování lidí, pokud věříte tomu, že toto shlukování vede k šíření infekce. Není důvod zavírat to, kde žádné shlukování není.    No vlekaři právě argumentují tím, že lidé se teď nechávají třeba vyvézt na svahy sněžným skútrem, který si zaplatí u soukromníka, aby mohli lyžovat. A provozovatelé vleků vlastně argumentují, že oni by byli schopni regulovat rozestupy lidí ve frontách, ale ve chvíli, kdy ten vlek nefunguje, tak to tam v podstatě jde samospádem. Lidé se shlukují a shromažďují, jak chtějí, a je to riskantnější a oni ještě přicházejí o zisk. Tak není tohleto definice ne úplně dobře promyšlené restrikce?    Ale já sleduji spory mezi ministrem zdravotnictví a ministrem průmyslu, zda otevřít nebo neotevřít lyžařské vleky, a protože sám jsem, respektive bohužel byl jsem, běžkař, tak upřímně řečeno, mě to příliš nezajímá, protože sjezdaři jsou lidé, kteří využívají gravitace, zatímco my běžkaři musíme nasadit vlastní svalovou sílu, v tom je ten rozdíl. Nicméně abych lacině nevtipkoval a vrátil se k Vašemu tématu. Nemám nic proti tomu, když se skiareály otevřou, ale počkejme chvíli, až ta nákaza alespoň trochu klesne.    Tedy lidé by měli pochopit, že ještě nějaký čas to chce?    Tak lze doufat, že ještě tento rok budou lyžovat.    Některé restaurace a hospody prostě otevřely, řekly, že už nemohou snášet to, že se jim kazí zboží, že musí propouštět lidi, navzdory zákazům. Podepíšete novelu krizového zákona, podle níž by firmám hrozila za porušení opatření až třímilionová pokuta? Tedy pokud Sněmovna přehlasuje Senát, který tu legislativu odmítl.    Ano, podepíšu, protože zákony se mají dodržovat. Všiml jsem si, že Senát tuto novelu zamítl, ale jak dobře víte, Sněmovna ho může přehlasovat sto jedna a více hlasy a očekávám, že to velmi pravděpodobně udělá.    A ta argumentace Senátu, že vyžadovat takto likvidační pokutu po podnicích, které sotva stačí usledovat, co platí a co neplatí, protože se to neustále mění, je vlastně neférové?    Ale když nebudou porušovat zákon, tak žádnou pokutu nedostanou. A uvědomte si, že můžete extendovat tuhle situaci, můžete zrušit další a další omezení, otevřít nejrůznější zařízení, a tím pádem zvýšit šanci, že epidemie bude pokračovat a dokonce sílit.    Pojďme k tématu Covidu a zdravotnictví. Nyní se uvažuje o dalších odměnách pro zdravotníky za jejich nasazení v pandemii, za tu první vlnu dostali odměny v průměrné výši sedmdesát pět tisíc hrubého. Souhlasil byste s tím, že mají dostat odměny i nyní za tu tak zvanou druhou vlnu?    Určitě ano.    Já bych Vám jenom ráda ukázala totiž, co se stane, když na našem webu Blesk.cz o těchto odměnách začneme psát, a kam se ta diskuze stáčí. Já poprosím režii o příspěvek.  Proboha, za co pořád ty prémie? Vždyť dělají jenom to, co si vybrali jako své povolání. Tj. museli s tímto stavem počítat, že se jednou může stát, na rozdíl od prodavaček, co asi těžko šly prodávat s tím, že budou celé dny v rouškách a čelit nákaze od různých individuí, co tam polezou. Takže doktor dostane prémie, že vykonává svou profesi, ale prodavačka, co riskuje nejméně stejně, ani korunu. No bezva.  Voják z povolání válčí, když začne válka. Zahradníci mají nejvíc práce na jaře, když všechno roste, a doktoři, když jsou lidi nemocní. Tak to prostě je. Ať nekňučí pořád, jejich platy jsou už tak dost vysoké a naše zadlužení veřejného sektoru katastrofické. Měli by být solidární  Tak jste si to poslechl, reagujte.    Já nevím, jestli ten pán, co tady tak nadšeně mluvil, někdy v životě podal nadprůměrný výkon, opakuji nadprůměrný výkon, za který by jistě zasluhoval prémii nebo odměnu, a jistě by se jí také domáhal. Pokud ne, tak je v pořádku, že byl normálně placen normálním platem a žádnou prémii nedostal.  A teď se podívejme na zdravotníky. Ti zcela určitě odvádějí nadprůměrný výkon a na rozdíl od onoho pána jsou dokonce v riziku života nebo alespoň nemoci. Vezměte si kolik zdravotníků, a to nejsou jenom doktoři, to jsou i sestřičky, je už postiženo Covidem. To znamená, ten pán by měl pracovat tak, aby si zasloužil prémii a neměl by závidět prémie těm, kdo pracují nadprůměrně.    Tak teď mluvíme o těch, kdo pracují nadprůměrně a vystavují se jistému riziku. Je tady taková kauza, která poukazuje na chaos ve státě. Do služby byli povoláni mladí studenti medicíny a studenti dalších zdravotnických oborů a nyní hrozí kvůli reinterpretaci zákona, podle něhož byli povoláni, že budou muset zpětně vrátit až třicet procent svého výdělku. Budou muset zaplatit státu sociální, zdravotní. Co si o tom myslíte? My jsme mluvili se šéfem lékařské komory Milanem Kubkem, ten se rozčiloval, že to je nemravné, chaotické a přidal další slova.    Já s panem Kubkem v zásadě souhlasím. Dalo by se to sice švejkovsky obejít tak, že byste tu odměnu těm medikům zvýšila do té míry, že by pokryla i tu třicetiprocentní daň, ale proč se drbat levou rukou za pravým uchem. Jsou případy, já bych teď z paměti asi neřekl a nedokázal citovat, ale o jednom vím, kdy některé dávky jsou nezdaněny, a když zavedete do zákona opatření, dneska mně to špatně mluví, paní Vero, když zavedete do zákona opatření, že ta či ona dávka je nezdaněna, tak je klid.    Chápu. Takže tedy to, že to chce ještě probírat pan ministr vnitra a šéf ČSSD se svojí ministryní práce, kteréžto ministerstvo zřejmě k této reinterpretaci zákona přispělo, tak co si myslíte třeba o tomto?    O čem?    Že to chce řešit na Ústředním krizovém štábu, když to vlastně vyplývá z jeho vlastní strany, tento chaos.    Ústřední krizový štáb je prostor, kde se schází ne jen sociální demokracie, ale i další zainteresované skupiny, tak ať si to tam vyříkají.    Ještě další věc od šéfa lékařské komory. On se snaží sezvat do České republiky lékaře, české, fungující v zahraničí, aby zde vypomohli. Ozvalo se jich prý šestnáct. Co si o tom myslíte?    Ano. Patnáct, ale to je jedno, jestli šestnáct nebo patnáct.    Šestnáct dle mých zdrojů.    V každém případě je to pochopitelné. Ti lidé jsou nějakým způsobem zakotveni ve svých zemích, kde působí, a já bych jim to ani nevyčítal.    Tedy nemyslíte si, že by tam měla fungovat nějaká solidarita, nějaký patriotismus?    Měla by fungovat jak solidarita, tak patriotismus, ale buďme realisty. Myslím si, že jim to nelze vyčítat.    Ještě jedna otázka, když jsme si vlastně shrnuli všechny tyto dejme tomu zmatky ve zdravotnictví, případně nedostatky, lze už nyní efektivně hodnotit pana ministra Blatného v jeho pozici? A jak Vy jste s ním byl spokojen?    Víte, myslím si, že pan ministr Blatný byl vržen do bitvy. Já jsem mu při jeho jmenování sám říkal, že jde z parku do džungle, a proto by ode mě nebylo seriózní, kdybych mu teď něco vyčítal. Ta obecná námitka, kterou jsem řekl při jeho jmenování, to jest, že to není epidemiolog, vidíte, teď jsem to konečně vyslovil správně, tak ta samozřejmě platí, ale to není jeho vina.    Ještě přejdeme k dalšímu segmentu, který trpí a jehož omezování může přinést několikaleté následky, možná i následky do několika dekád, a tím je školství. Tak jen pro kontext, od loňského března toho studenti a žáci moc nenachodili. Pátý stupeň systému PES je nyní od ledna, takže se většina dětí učí distančně. Tak se Vás zeptám naprosto jednoduše, myslíte si, že toto může nějak negativně ovlivnit úroveň vzdělání, i třeba úroveň socializace dětí v Česku? Že z toho může vzniknout problém na několik desetiletí?    Desetiletí asi ne, ale na několik let určitě ano. Podívejte se, zase se nám opakuje to dilema, čemu dáte přednost? Riziku shlukování, a říká se, že právě ve školách je toto riziko velice výrazné, a na druhé straně pak kvalitnější výuka, anebo se Vám rozběhne epidemie. Mimochodem ta distanční výuka je někdy docela zajímavá a svým způsobem modernizace školství, protože v některých oblastech je ta distanční výuka docela dobrá, tak popojela díky pandemii.    Tak k té distanční výuce, naopak se ve spoustě krajů řeší problémy se studenty, kteří doma nemají počítač, nemají připojení k internetu. Podle statistiky ještě z loňského března, pamatuji-li si správně, tak pedagogové ztratili úplně kontakt na nějakou dobu s deseti tisíci studenty.    Tak zaprvé, tři roky starý údaj říká, že osmdesát procent českých domácností má internet. Za ty tři roky toto procento velmi pravděpodobně ještě vzrostlo. Zadruhé, tam kde ta domácnost, chcete-li, chudá domácnost, internet nemá, tam je velmi dobré, a jsou na to i konkrétní programy pomoci, těm dětem ten počítač ne-li koupit, tedy alespoň zapůjčit.    Vaše maminka byla učitelka, pokud se nepletu, tak co pro Vás znamenalo chodit do školy a co by pro Vás jako dítě nebo jako dejme tomu puberťáka znamenalo takřka na rok tam nejít?    Ježíš, to by bylo radosti. Paní Vero, kdybych rok nemusel chodit do školy! Já bych byl takový šťastný chlapeček, ale nikdy se to nestalo. Akorát si vzpomínám, že jednou byly tak zvané uhelné prázdniny. Víte Vy, co to bylo?    Ne, nevím.    Tehdy byly nedostatky, protože bylo málo uhlí, a tak se prodlužovaly, školní prázdniny. Tak jsem byl šťastný chlapeček, když byly uhelné prázdniny.    Tedy distanční výuka, případně žádná výuka by malému Miloši Zemanovi nevadila?    Malému ne, ale dospělému ano.    No a teď oblast kultury. Před několika měsíci jste část veřejnosti šokoval svým výrokem o hladových umělcích. Teď si ho jenom připomeneme v rychlosti.  Dovolte mi jeden drsný bonmot, umělci vytvořili svá nejkrásnější díla tehdy, když byli hladoví.    Kdo Vám to namlouvá? Ten hlas je takovej vychlastanej. Proč tam nedáte můj melodický baryton?    Jelikož toto byl tištěný rozhovor, ale příště se pokusíme sehnat někoho, kdo je Vám trošku podobnější. Každopádně, když se podíváte zpětně, litujete tohoto výroku i v kontextu toho, že jste kvůli němu…?    Ne, protože tento výrok je bonmot a já tomu také říkám drsný bonmot, který jsem neřekl já. To zaprvé. A zadruhé, existuje už, podle mého odhadu už od renesance, to znamená několik století. To není nic nového.    Takto humorně to nepochopili někteří Vaši dřívější přívrženci. Jak jste se cítil, když Dan Hůlka vrátil státní vyznamenání?    Nijak. Já si myslím, že má na to svaté právo. On ostatně byl jednou z tváří těch antirouškových manifestací, takže jinými slovy je to jeho právo. Nevidím důvod, proč na to reagovat.    Další umělec, Dan Landa, nedávno vystoupil v Poslanecké sněmovně a vystoupil tam s projevem, ve kterém tvrdí, že považuje plošná vládní opatření za zotročování lidí a likvidaci malých podniků ve prospěch těch velikých. Viděl jste nebo četl jeho projev? A co si o tom myslíte?    Nečetl jsem jeho projev a z toho, co říkáte, to považuji za hloupost. Nedochází k žádnému, ať už plošnému, nebo selektivnímu zotročování, dochází k obranným opatřením, kde nepřítel je epidemie. To bylo za každé epidemie a dokonce i za každé války a boj proti epidemii je svým způsobem druhem války. Není to nic nového ani divného. A ti, kdo chtějí svobodu, ak fajn. Tak ať ji mají, ať odmítnou očkování, ale ať se potom nediví, jestliže na tuto epidemii zemřou. A horší by bylo, kdyby mezitím ještě stihli někoho nakazit.    V rámci návratu ke kulturním a sportovním akcím se teď uvažuje o nutnosti negativního testu, průkazu o očkování proti Covidu. Organizátoři tvrdí, že to nebude tak jednoduché. Je to podle Vás dobré řešení?    Na rozdíl od těch australských aerolinek, tady si nejsem jist, zda například na fotbalové utkání můžete selektovat lidi podle toho, zda mají nebo nemají očkovací pas. Já bych spíše doporučoval počkat. Čeká se, že až bude proočkováno alespoň šedesát, a Vy říkáte sedmdesát procent lidí, takže epidemie ustane, a pak ať na fotbal chodí každý.    Konečně je tady otázka, jak Covid změní zaprvé politickou scénu, zadruhé politiku jako takovou. V říjnu nás čekají sněmovní volby, ty bývají vždycky vyostřené, protože v nich jde o nejvíc. Myslíte si, že tyto budou obzvlášť na krev i vzhledem k situaci?    Tak volby jsou vždy vyostřené, ale na druhé straně opozice vždycky kritizuje vládu, takže můžeme počítat s tím, že ji bude kritizovat kvůli epidemii. Kdyby nebyla epidemie, kritizovala by ji za něco jiného, ale to je pracovní náplň opozice. Samozřejmě je i konstruktivní opozice, která s vládou spolupracuje, ale to bohužel není náš případ.    Tak myslím si, že někteří z opozice by s Vámi nesouhlasili, ale pokročím dál. Koho po těchto volbách myslíte, že už nebudeme vídat ve vrcholové politice a proč?    Toho koho voliči nezvolí.    Tak můžete být preciznější, koho odhadujete?    V žádném případě, volič je rozumný člověk a jako rozumný člověk se sám rozhodne a měl by se ovšem rozhodnout na základě kvalitní volební kampaně, kde by dostal veškeré nutné informace, to znamená informace jednak o programu jednotlivých stran a jednak o kandidátech. A já nemám rád programy, kde je napsáno - jsme pro demokracii, svobodu, prosperitu, a tak dál. Ne že bych pro to nebyl, ale to jsou pusté fráze.    “Ano, bude líp!  Pustá fráze?    To je taky fráze, samozřejmě. To znamená, musíte třeba říci - budu usilovat, a to se podařilo, o snížení podílu státního dluhu na hrubém domácím produktu.    Tedy Vy chcete naprosto konkrétní kroky?    Velmi konkrétní, třeba i nudné, ale konkrétní.    Tak já ještě přejdu k něčemu možná trochu zábavnému. Jak si myslíte, že z těchto voleb vyjde Andrej Babiš? Jak si myslíte, že pandemie a vlastně ta zodpovědnost, kterou on si bere, tak říkajíc na triko, jak ovlivní volební výsledek tohoto hnutí?    Já bych mu přál, aby voliči hodnotili jeho práci. To, že je to první případ tohoto typu a že s tím nejsou žádné zkušenosti, takže jsou i chyby, to je pravda a záleží jenom na voličích, zda zveličí tyto chyby a nebo ocení tu práci.    Ještě jedna taková perlička. Andrej Babiš už systematicky přestává popírat, že by mohl kandidovat na prezidenta České republiky. Myslíte si, že by byl vhodným kandidátem?    Pokud by ho lidé zvolili, tedy určitě ano.    Vy odpovídáte neuvěřitelně vágně.    Sám jsem obecně řekl, že kdyby kandidoval, že bych ho volil.    Vy byste ho volil, tedy asi veřejně podpořil, respektive tak teď činíte. Dost se diskutovalo o tom, že Vy jste fakticky odstartoval kampaň předvolební vyhlášením termínu voleb deset měsíců před konáním. Dříve býval úzus údajně tak čtyři měsíce. No tak to znamená, že strany si budou muset vystačit s devadesáti miliony korun na kampaň od nynějška až do října. To je pro diváky, jenom taková vsuvka, tak proč jste to udělal? Bylo to naschvál? Chtěl jste tím někomu pomoct?    Nebylo to naschvál. Mohl bych říci, dobře jim tak, protože i devadesát milionů je hodně. Ale kvůli tomu to nebylo. Moji kolegové mě upozornili, že něco podobného dokonce dvakrát udělal i Václav Havel, to znamená zhruba stejný interval, ale to není tak důležité, důležité je vědět, že čl. 63 ústavy říká, že prezident vyhlašuje volby a neříká s jakým časovým předstihem je má vyhlásit. To by si měli uvědomit všichni, kdo tento zhruba deseti měsíční interval kritizují. A teď věcná argumentace. Podívejte se, paní Vero, my jsme se tady celou dobu bavili o Covidu. A celkem se shodneme, že ten Covid narušil celou řadu společenských struktur. Z toho vyplývá, že například i volební kampaň by byla tímto způsobem narušená, a já Vám hned řeknu jak. Základ volební kampaně nebo přinejmenším její podstatná část je tak zvaná kontaktní kampaň. Lidé se setkávají na náměstích a tak dále. Nic takového v době pandemie samozřejmě nemáte. Takže musíte to nějakým způsobem nahradit. A jak už jsem říkal, voliči by měli dostat poctivou a důkladnou informaci o programech jednotlivých stran a o osobnostech jednotlivých kandidátů, a to chce čas, paní Vero, tady opravdu primárně nejde o devadesát milionů korun, jen ať šetří, často se ve volební kampani peníze zbytečně vyhazují. Myslím si, že ta volební kampaň by se měla přenést právě na internet. Samozřejmě i do televizních diskuzí. Ale uvědomte si, že ta ztráta možnosti kontaktní kampaně, a teď si položme otázku, kdy tato ztráta bude existovat? Možná i na podzim, to nikdo z nás teď nevím. Tak to budeme muset něčím nahradit. A právě proto ta volební kampaň musí být delší. To je celé.    A právě o to citelnější je přece ten výpadek financí ve chvíli, kdy ta kontaktní kampaň není možná?    Takže Vy vycházíte z toho, že volby děláte na základě toho, kdo má více peněz.    Já nevycházím z ničeho. Já se snažím pochopit proč děláte, co děláte?    Kdo má víc peněz, ten vyhraje. Peníze jsou důležité, ale devadesát milionů bohatě stačí.    Tedy Vy jste si myslel, že tím pomáháte těm stranám, anebo že tím ovlivníte způsob jakým se to bude...?    Ne, že pomáhám těm stranám, že pomáhám občanům…    Že pomáháte voličům.    ...aby byli lépe informováni.    A proč si tedy myslíte, že si někteří, že se někteří domnívají, že děláte přesný opak, třeba Starostové se budou obracet na Ústavní soud. Podle nich ještě vůbec není důvod, aby ta kampaň podléhala regulaci a znevýhodňuje to prý opozici.    To jsem zvědavý, co jim Ústavní soud řekne. Ale já mám takové nepříjemné podezření, když vyhlásíte termín voleb, tak současně, jak jste sama řekla, je tam ten interval, během kterého máte k dispozici devadesát milionů korun. Kdybyste vyhlásila tento termín o něco později, tak by bylo možné obejít tento devadesáti milionový limit a financovat mimo něj z vlastních prostředků ty volby na začátku, bez údajné volební kampaně. Proto je výhodné mít krátkou volební kampaň právě z hlediska financí. Rozumíte tomu?    Já tomu naprosto rozumím a děkuji za vyčerpávající odpovědi. A nyní se pokusím pana prezidenta donutit k tomu, aby bilancoval o tom, jaký byl pro něj rok 2020, jelikož je považován za takovou dějinnou zatěžkávací zkoušku.  Tak, pane prezidente, rok 2020, jak už jsem uvedla, je karikován jako snad nejsložitější 365 dní, které lidstvo zažilo za relativně dlouhou dobu. Tak, jaký byl pro Vás dobrý, špatný, poučný.    Samozřejmě že špatný, jako pro každého, protože žijete-li v době pandemie, tak nemůžete říkat, že ten rok byl pro Vás dobrý. Teď je spíš zapotřebí, co proti tomu dělat. Já jsem v jednom projevu vyzýval lidi, aby nosili roušky a v druhém projevu, aby se nechali očkovat, to bylo Vánoční poselství. Samozřejmě, že jsem se snažil svým způsobem té věci trochu pomoci, například dopis tomu izraelskému prezidentovi, ale to není tak podstatné, podstatné je, že je díky vakcíně výrazná a reálná naděje, že se z toho dostaneme. A pak budeme samozřejmě sčítat ztráty. Pak přijde další, možná ještě těžší období, kdy budeme muset nastartovat nebo restartovat ne jenom ekonomiku, ale i celou společnost, protože některé společenské vazby se samozřejmě tou epidemií narušily a bude potřeba ji obnovit.    O kterých mluvíte, které jsou to nejvíc?    Obecně společenské vazby mohou spočívat například v tom, že když je karanténa a v rodinách jste uzavřeni, takže bohužel dochází k určitému napětí uvnitř rodin. Nechci být cynik, ale kriminalisté tomu říkají domácí zabijačka, což znamená, může to vyvrcholit i tímto způsobem a doufejme, že se to nestane. Takže v každém případě toto je konkrétní případ, co budete muset napravit. Vzít svoji ženu nebo svého muže za ruku, vyjet spolu na hory, dát si dobrou večeři, a tak dál.    To zní až úplně idylicky. Vy jste měl doma třeba s Vaší manželkou nějaké neshody kvůli tomu, že jste trávili víc času společně?    Já sice ne. Ovšem moje manželka není v Lánech, alespoň většinou ne, moje manželka je na vile blízko Pražského hradu, takže se zase tak často nevidíme.    Rok 2021, který měl být nadějí neodstartoval úplně úspěšně ve Spojených státech amerických. Předpokládám, že jste vědom toho, co se odehrálo v budově Kapitolu, kde i několik lidí zemřelo v protestu proti oficiálnímu potvrzení Joe Bidena jako nového amerického prezidenta. Jak jste se cítil, když jste viděl ty záběry, když jste slyšel, co se tam dělo?    Já obecně nemám rád násilné revoluce, proto například nemám rád ani Majdan a něco podobného, což bylo, jak víte, v Kyjevě. Ano, a teď to Američani vnímají přímo doma. Co bych k tomu řekl? Je to velmi jednoduché. Schopnost člověka je mimo jiné dána tím, že dokáže uznat porážku, a dokonce tou porážkou se dokáže i poučit. Donald Trump neuznal porážku, nepoučil se, ale co horšího, vyštval do akce před Kapitol a nakonec do Kapitolu tisíce lidí. Tím nepřímo způsobil i smrt těch asi pěti mrtvých, což většinou byli jeho stoupenci, takže poškodil i vlastní lidi. Ne byla to prostě zbabělost odcházejícího politika.    Mění to tedy asi předpokládám zásadně Váš pohled na Donalda Trumpa, nad jehož vítězstvím Vy jste na začátku vlastně tleskal, viděl jste v tom naději?    Ano. Bylo mnoho politiků, kteří zpočátku vzbuzovaly naději a pak ne. Já jsem třeba už znal objektivně, že Donald Trump pomohl Izraeli a já, jak víte, jsem velký stoupenec Izraele. Na druhé straně jsem kritizoval za jeho přítomnosti jeho plán odchodu z Afghánistánu, protože jsem tvrdil, že tím otvírá prostor teroristům, to jest Talibanu, ale na druhé straně tohle všechno jsou normálně plusy a mínusy. Ale ten zbabělý odchod, to já si skutečně nedokážu vzpomenout, i když v historii by určitě takové případy byly, rozhodně nebyly v americké historii, nevzpomínám si na jakéhokoliv amerického prezidenta, který by odcházel s takovouhle ostudou.    Pojďme zpět ještě k českému prezidentovi, co si Vy myslíte, že se Vám v roce 2020 nejvíce povedlo a co si myslíte, že se Vám nepovedlo vůbec, sebekriticky? Co byste vzal zpátky?    Tak podívejte se, prezident samozřejmě plní základní povinnosti, které jsou často nudné a administrativní. A na rozdíl od premiéra nemá tak výrazné kompetence. Nicméně mohu říci, že jsem nic nezanedbal z těch úkolů, které mně byly uloženy. Na druhé straně žádný z těchto úkolů nebyl takový, abych se jím chlubil, byla to prostě normální rutinní práce, kterou musí dělat každý prezident.    Já někdy, když odcházím z tohohle přenosu, tak si říkám, co jsem udělala dobře a za něco si vynadám. Vy byste si opravdu za nic nevyndal v celém tom roce 2020.    A možná ani za nic pochválil. Znovu Vám opakuji, kdybyste znala náplň prezidentské funkce, tak to je mimo jiné přijímání lidí, počínaje třeba ministry, teď u mě byl ministr Zaorálek nebo výrazných osobností. Teď jsem na jejich žádost přijal generálního ředitele Všeobecné zdravotní pojišťovny, generálního ředitele ČEZu a dalších institucí. Ale to beru jako rutinu. To přece není úspěch, to je povinnost a neúspěch by byl kdybych to nedělal. Rozumíte mi?    Rozumím a děkuji i za tyto reakce a jako vždy na závěr našeho pořadu i tentokrát prezident odpoví na vybrané otázky, které jste nám posílali vy, naši diváci a čtenáři.  Tak, pane prezidente, první otázka je taková rodinná, naše čtenáře zajímalo ve velkém množství, co jste dostal k Vánocům, jak jste je strávil i vzhledem ke koronaviru a co se bude dít vzhledem k brexitu i vzhledem k pandemii se studiem Vaší dcery. Bylo to několik otázek, sesumírovala jsem je...    Co se bude dít...    Se studiem Vaší dcery?    Ano. Tak já začnu tou poslední, protože tu si nejlépe pamatuji. Moje dcera studuje v Anglii, jak víte, tak tam jsou teď určité problémy, mimo jiné i její univerzita má problém, protože profesoři stávkují za vyšší mzdy. Zajímavé. Nicméně moje dcera už dostala tak zvaný pre-settlement, to znamená statut usedlíka a díky tomu ji nemůže z Británie ani po brexitu nikdo vyhodit. Jinak je na home officu, takže až tyto překážky pominou, tak se vrátí do Anglie. Vánoce jsem strávil s celou svojí rodinou v Lánech. Pokud jde o to, co jsem dostal, byly to hlavně knížky. Já mám knížky strašně rád, takže dostal jsem třeba životopis Wellingtona, tím si zaplňuji mezeru ve své vzděláním a tak bych mohl pokračovat dál a dál.    Jen taková zajímavost pro mě, došli si někteří Vaši rodinní příslušníci, které nevídáte každodenně na test, než se s Vámi setkali?    Já jsem se jich neptal, protože jsem v podstatě zdvořilý člověk, jestli byli nebo nebyli testováni. Ale vidím támhle Jirku Ovčáčka, který kývá hlavou, že testování byli.    Tak další otázka našeho čtenáře. Karel Vomáčka se ptá, zda byste jmenoval šéfa Pirátů Ivana Bartoše premiérem, pokud by koalice Pirátů a Starostů vyhrála volby a dodávám, že toto od včerejška nemýlím-li se zajímá i samotného Ivana Bartoše, který se s Vámi chce sejít právě toto probrat.    Tak já se s panem Bartošem samozřejmě rád sejdu. Stejně jako jsem se setkal a setkávám s řadou jiných lidí. Pokud jde o otázku pana Vomáčky, tak to je velmi jednoduché. Pan Bartoš musí vyhrát volby. To je základní podmínka, abych ho jmenoval premiérem.    Tak volby lze vyhrát a lze je opravdu hodně vyhrát. Tak jak hodně musí vyhrát ty volby? A hlavně jakou musí mít podporu poté, ještě v jiných stranách?    Podívejte se, něco jiného je předvolební situace, kdy říkáte nikdy, nikdy s tímhle nikdy nepůjdu. A pak je povolební situace, kdy opatrně naznačujete, tak s tímhle bych možná šel. Já si počkám na tu povolební situaci, a ať už to bude kdokoliv, bude muset mít kromě vítězství ve volbách, také zajištěnou, pokud nedostane jedna padesát procent, nějakou koalici, protože, co se stane, když ho jmenuji premiérem, tak on sestaví vládu, s tou vládou půjde do Sněmovny a požádá o důvěru. Když tu důvěru nedostane, tak prezident má ještě jednu šanci jmenovat premiéra, může to být tentýž, může to být druhý na pásce a tak dále a podle ústavy třetí šanci už má potom předseda Poslanecké sněmovny.    Chápu to tedy správně, že jediné co víte je, že hodláte plně využít všech svých možností.    Jako vždy.    Tak a přejdeme ještě k jedné otázce čtenáře. Vlastně tímto dotazem nás začali čtenáři bombardovat včera večer, jakmile se dozvěděli o smrti režiséra Františka Filipa. Pro diváky stál za Chalupáři a F. L. Věkem, Cirkusem Humberto. Budu za ně všechny parafrázovat, co pro Vás tvorba pana Filipa znamenala a zda uvažujete o tom, že mu dáte in memoriam nějaké státní ocenění?    Mě je především líto, že mu nemohou dát takové ocenění ještě za jeho života. Nikdo nečekal, protože to byl nesmírně vitální člověk, že zemře na Covid a vidíte, tedy se vracíme k naší dlouhé diskuzi o Covidu a tady vidíme konkrétní oběti. Pokud to někdo navrhne, tak zcela určitě mu dám vyznamenáni in memoriam. A já Vám teď řeknu jednu kacířskou myšlenku, paní Vero. Ty tak zvané komunistické seriály byly často daleko a daleko kvalitnější, než seriály, které v českých televizích zažíváme teď. Já Vám řeknu alespoň jediný příklad. Já jsem se několikrát díval na Dva písaře, a to, jestli to známce, je něco tak geniálního, že je to naprosto, ale naprosto nepřekonatelné. Nemluvím teď o Nemocnici na kraji města a dalších. Nemluvím naopak o Růžové zahradě, ale v každém případě si myslím, že tam ty seriály měly určitou hloubku, měly určitý humor a jestli jste to neviděl, podívejte se někdy, stáhněte si, streamujte si, podívejte se někdy na Dva písaři, stojí to za to.    Pane prezidente, děkuji za odpovědi. Děkuji, že jste nás zde opět přivítal a budeme se těšit, až nás zde přivítáte příště.    Takže za čtvrt roku, pokud epidemie nedosáhne takových rozměrů, že bude vypnuta i televize, že bude vypnut i Blesk.    To snad ne, pane prezidente.    A že budu vypnutý i já tady v Lánech, tak pokud se toto nestane, tak se budu těšit, že se uvidíme.    Děkuji a kdo jste nestihl sledovat přímý přenos, tak máte šanci na našem webu Blesk cz. Tam stejně jako i v zítřejším vydání tištěného Blesku naleznete to nejzajímavější z mé dnešní diskuze s panem prezident."
76bcd32d18d945f9fdc1bad5a2960c0b,"Abychom překonali obtíže, kterým čelíme, musíme být trpěliví, zapřít sami sebe ve prospěch druhých a neklesat na mysli, uvedl jsem v rozhovoru pro MF Dnes:    *Jaký podle Vás bude rok 2021?    Bude pokračovat boj s pandemií koronaviru. Budeme muset ještě nějaký čas počítat s omezeními, která jsou ale nezbytná pro ochranu lidských životů. Nadějí na podstatné zmírnění, nebo dokonce zastavení pandemie je očkování. Budeme též muset řešit ekonomickou situaci vyvolanou pandemií. A na podzim jsou naplánovány parlamentní volby, které rozhodnou o dalším směřování naší země.    *Na co by se bezesporu měli Češi připravit?    Abychom překonali obtíže, kterým čelíme, musíme být trpěliví, zapřít sami sebe ve prospěch druhých a neklesat na mysli. Nejhorší by bylo podlehnout, slovy Václava Havla, blbé náladě, kterou se snaží šířit mnohá média a opozice.    *Dají se i v příštím roce očekávat nějaká omezení běžných životů lidí?    Jak už jsem uvedl, musíme s omezeními počítat do té doby, než se podaří díky očkování pandemii zastavit.    *Jak příští rok ovlivní život Čechů covid–19?    Podobně jako v roce 2020. Výhodou je, že postupně získáváme zkušenosti v boji s koronavirem a blíží se očkování.    *V čem bude podle Vás rok 2021 jiný než rok 2020?    Každý rok je jiný, přináší nové události a výzvy. Abychom nehovořili jenom o koronaviru, skutečně významné budou parlamentní volby. Budeme rozhodovat mezi politikou, která nezapomíná na běžného občana a hájí národní zájmy, a politikou, která kromě negace všeho a všech nic jiného nenabízí."
7879c71e98fddef8e2e9b9caa09f6780,"Přečtěte si rozhovor, který jsem poskytl slovenskému deníku Pravda:    * Viac ako štvrťstoročie od rozdelenia spoločného štátu je dosť dlhý čas, aby sa dalo hovoriť o tom, čo si môžu Česi a Slováci vzájomne závidieť. Čo by ste vymenovali?    Čo by sme si mali závidieť? Ja by som nezávidel nič. Naopak, niečo by som si vážil. Nazdávam sa, že tak ako na Čechoch, tak aj na Slovákoch je si čo vážiť. Vaša zle formulovaná otázka vo mne rozpútala diabla, ktorý občas do mňa vstúpi pri podobne položených otázkach.    * Prečo?    V mojom prejave 28. októbra 2019 som hovoril, nebuďte krajinou závisti, ale krajinou úspechu. Viete, prečo som to zdôraznil? Pretože spevák Karel Kryl kedysi povedal, že Česko je krajinou závisti. Mimochodom, podobne sa dá hovoriť aj o iných krajinách. Vašu úvodnú otázku opravujem: Nie závidieť si, prečo by sme to, preboha, robili?! Naopak, vážme si jeden druhého.    * Slovo závidieť bolo mienené v dobrom zmysle slova…    …nevyhovárajte sa. Lebo keď poviete závisť, tak to nikdy nie je pozitívne. Poďme ďalej.    * V posledných rokoch vidíme v Európe nárast rôznych podôb extrémizmu vrátane antisemitizmu, čo sa prejavuje aj na Slovensku v prípade jednej smutne známej politickej strany. Ako sa na to pozeráte?    Vzostup nenávisti vidím v celej Európe, a nielen v nej. Pokúsme sa však oddeliť dve veci. V politickom súboji existujú nálepky. Jednou z nich je extrémizmus alebo populizmus. Som akosi skeptický k týmto nálepkám, lebo čo sa týka populizmu, tak doslova a do písmena je to vypočutie hlasu ľudu. Ale na druhej strane populistický politik je ten, ktorý vyhlási, že by sme mali mať nulové dane a všetko dostávať zadarmo. Je to extrémny príklad, ale toto je definícia populizmu. Nechcem zasahovať do vnútorných záležitostí akéhokoľvek štátu vrátane Slovenska, mám svojich starostí dosť. Keby som však mal pomenovať to, čo je skutočne extrémizmus, a nie iba politická nálepka, tak bez uvedenia názvu akejkoľvek politickej strany a akéhokoľvek politika, by som povedal, že adorácia spojenectva s nacistickým Nemeckom alebo súhlas s deportáciami desiatok tisíc spoluobčanov do Auschwitzu. Hovorím tomu neonacizmus. Mal som veľké spory s Andrejom Kiskom, keď bol ešte slovenský prezident.    * V akej súvislosti?    Nazýval to fašizmus. Vravel som mu: Andrej, ty nepoznáš dejiny. Fašizmus je špeciálny smer v Taliansku, ktorý nebol antisemitský. Čiže ľudia, o ktorých som sa zmienil, nie sú fašisti, ale neonacisti.    * V Česku na rozdiel od Slovenska sa stále nedá platiť eurom. Myslíte si, že zavedenie spoločnej európskej meny by bolo nevýhodné?    Vážim si názor slovenských priateľov, viem, že približne 70 percent Slovákov s eurom súhlasí. Na druhej strane nič nie je jednostranné, treba si uvedomiť, a to som povedal viackrát ako zástanca eura, že musíme najprv zmeniť Európsky stabilizačný mechanizmus. Takým spôsobom, aby českí daňoví poplatníci nesplácali grécke dlhy. Keby k tomu naozaj došlo, usudzujem, že môže byť cesta otvorená. Rád by som pritom poukázal na základné makroekonomické ukazovatele. Zistíte, že eurozóna má horší rast hrubého domáceho produktu a že má vyššiu mieru nezamestnanosti v porovnaní s krajinami, ktoré euro nezaviedli.    * Po brexite Európska únia prišla o desiatky miliónov občanov. Môže byť preto odchod Britov z EÚ impulzom na jej ďalšie rozširovanie? Pretože čím je zväzok početnejší, tým môže byť silnejší.    Veľakrát som povedal, že brexit je nešťastie. Pre obe strany – aj pre Britániu, aj pre Európsku úniu. Súčasne za to môže samotná EÚ v spojitosti s veľkým počtom rôznych technických noriem, ktorými zasahovala do vnútorných záležitostí národných štátov. Nemám nič proti selektívnemu rozširovaniu únie.    * Konkretizujte, prosím.    Ako príklad selektívneho rozširovania uvediem Srbsko. Je to rozumná krajina, pretože nepodlieha nátlaku veľmocí, ide vlastnou cestou. Viete prečo?    * Povedzte.    Pretože dejiny Srbska sú dejinami hrdosti, nepoddajnosti. V tomto zmysle sa Srbsko snaží aj o vyváženú zahraničnú politiku.    * Ako sa pozeráte na možnosť začlenenia Ukrajiny do EÚ?    Celý problém je v prvom rade ekonomický. Únia poskytuje chudobnejším členským štátom dotácie, čo je v poriadku. O Ukrajine sa hovorí, že jej životná úroveň, meraná reálnymi mzdami, sa nachádza niekde na úrovni Bangladéša. Keby mala dostávať dotácie z únie, čo by vlastne znamenalo, že všetky peniaze by išli Kyjevu, tak by všetky ostatné členské štáty EÚ museli protestovať, zvlášť tie chudobnejšie. Ukrajina je, bohužiaľ, dlhodobo zasiahnutá výraznou korupciou. Takže ak by sa jej dali dotácie, nikdy nebude existovať istota, že prídu k tým, komu majú patriť, ale, naopak, skončia vo vreckách oligarchov. Keby sa ekonomická situácia Ukrajiny spriehľadnila a zároveň by sa znížil vplyv oligarchov aspoň o 50 percent, až potom by sme mohli debatovať o možnosti prípadnej intenzívnejšej spolupráce s EÚ. Zdôrazňujem však, aby sme nevyhadzovali peniaze daňových poplatníkov, či už kvôli Grécku, alebo Ukrajine, a pomáhajme tým, čo sa snažia pomôcť si sami.    * V Česku sa objavil fenomén s názvom Milion chvilek. Iniciatíva protestuje hlavne proti premiérovi Andrejovi Babišovi.    Je to hnutie, ktoré vyčerpalo svoj potenciál, ak ho vôbec nejaký malo. Celé sa to začalo tým, že Milion chvilek sa postavilo proti nominácii Marie Benešovej za ministerku spravodlivosti. Títo takzvaní aktivisti do toho nemajú čo hovoriť. Ministrov navrhuje premiér a ja vymenúvam členov vlády. Milion chvilek žiadalo predsedu vlády, aby podal demisiu. Lenže ja vymenujem za premiéra toho, kto vyhral voľby, a nie niekoho, kto kritizuje a vykrikuje na námestiach. Najnovšie hnutie demonštrovalo proti voľbe nového ombudsmana, o ktorom rozhodli poslanci. Naozaj chceme, aby krikľúni rozhodovali o funkciách v štáte? Na čele s bývalým študentom, ktorý z teologickej fakulty dezertoval…    * Václav Havel. Bývalý riaditeľ českej Národnej galérie ho dávnejšie označil za priemerného prezidenta a podpriemerného dramatika. Nezdá sa vám, že Havel bol vo svete až prehnane glorifikovaný?    V hektickej atmosfére po nežnej revolúcii v novembri 1989 by bol v podstate glorifikovaný ktokoľvek. Napríklad Alexander Dubček aj ďalší. Keď sa zmieňujete o pánovi Knížákovi, musím poznamenať, že patrí k ľuďom, ktorí trpia pocitom menejcennosti. A ja nemám rád „zamindrákovaných“ ľudí. Môžeme sa vrátiť k závisti. Existujú takí, čo závidia, a snažia sa niekoho zhodiť z piedestálu. Ilustroval by som to olympijskými hrami.    * Ako?    Predstavte si, že vám na krku visí zlatá medaila. Na stupienkoch pod vami stojí niekto so striebrom a niekto s bronzom. Čo by ste povedali, keby títo dvaja začali ťahať človeka so zlatom dolu a pchali sa na jeho miesto? Toto je niekedy prípad v politike, neviem, či aj slovenskej, ale českej istotne.    * Keď ste raz udeľovali štátne vyznamenania, v prejave ste ironicky povedali, že existujú aj takí umelci, ktorých je ako hercov na pódiu viac ako divákov. Skúste konkretizovať, lebo zjavne ste narážali na závisť neúspešných voči úspešným.    Ak nemá byť kritika subjektívna, treba mať záchytnú kotvu. Nejaký indikátor, kritérium. Keď sa ma pýtate na umelcov, tak nespochybniteľným kritériom je sledovanosť ich vystúpení. A čo vidíme? Zažívam to na príklade Karla Gotta, ktorému tento rok udelím najvyššie české štátne vyznamenanie in memoriam. Čítal som už niekoľko komentárov závistlivých, „zamindrákovaných  impotentov, ktorí v živote nič nedokázali, a jeden z najlepších spevákov v Česku, dokonca možno najlepší, je terčom ich závistlivej kritiky. Platí to aj o politikoch, neúspešných, ktorí sa občas vynoria, zaštekajú niekoľko kritických slov na adresu celkom úspešnej českej vlády a potom sa ponoria. Keď chceme niekoho hodnotiť, posudzujeme ho podľa toho, akú stopu zanecháva na verejnosti. Koľko ľudí dokáže osloviť. A ak vie v extrémnom prípade osloviť iba seba samotného, tak s úsmevom, so súcitom, povedzme, že je to „zamindrákovaný  človek a poďme ďalej.    * Ešte je pred vami pomerne dlhé funkčné obdobie hlavy štátu, ale už ste viackrát dali najavo, že by ste sa potešili, keby po vás prišiel na Pražský hrad premiér Babiš. Hovorili ste s ním o tom medzi štyrmi očami a prípadne prejavil záujem o post najvyššieho ústavného činiteľa?    Po prvé, myslím si o ňom, že je úspešný podnikateľ, ktorý vybudoval koncern Agrofert, a že je tiež úspešný politik, čo založil hnutie ANO. Vyhráva voľby. Súkromne dodávam, že Babiša považujem nielen za môjho priateľa, ale predovšetkým za druhého najúspešnejšieho premiéra po novembrovej nežnej revolúcii. Prvý som bol, samozrejme, ja… Závisť, ktorá obklopuje úspešných ľudí, sa týka aj Babiša, a ja považujem za prezidentskú povinnosť pomáhať mu a podporovať ho, lebo sa nikdy nebudem spájať so závistlivými hlupákmi.    * O čo môžete oprieť tvrdenie, že ste boli úspešnejší predseda vlády ako Babiš?    Preukázali ste úplnú neznalosť českej politiky, ale veľmi rád vám poviem, čo som ako premiér dokázal presadiť. Tri konkrétne veci spomeniem. Prvá, ktorú si výrazne vážim, bola decentralizácia, čo znamenalo vytvorenie krajskej samosprávy. Existovali silné tlaky, aby sa všetko riadilo z Prahy, ale ja som zdôrazňoval, že všade v Európe majú regionálnu autonómiu, tak prečo by sme ju nemali mať aj my. Druhá vec – presadil som profesionalizáciu českej armády namiesto povinnej vojenskej služby, za čo, dúfam, že mi mladí muži budú trochu vďační. Tretí bod – privatizoval som banky. Bankovný sektor ktorý bol zaťažený nesplatiteľnými úvermi. Takpovediac politickými. Lebo veľa vysokých úverov sa poskytovalo nie na základe toho, či je projekt dobrý, či zlý, ale podľa toho, či mal politickú „tlačenku . Po novom zahraniční akcionári kašľali na akékoľvek politické väzby a vďaka tomu je český bankový sektor najzdravší, aký vôbec bol.    * Protiruské sankcie. Niektorí hovoria, že sú opodstatnené a iní, naopak, vravia, že sú nezmyselné. Ako ich vnímate?    Určite musíte vedieť, že som bol vždy nielen odporca protiruských sankcií, ale všeobecne akýchkoľvek. Pretože ich považujem za neefektívne. Zakaždým uvádzam drastický príklad na podporu tohto názoru. Proti malej Kube sa uplatňovali sankcie päťdesiat rokov. Nič sa nezmenilo a castrovský režim pokračuje. Naopak, keby na Kubu chodili turisti aj podnikatelia, i politici a študenti, možno by v tejto krajine bola teraz situácia výrazne iná. Ale keď sankciami zatvoríte dvere, tak, hoci je to paradoxné, podporujete režim, ktorý ste chceli zasiahnuť. Hovorí sa tomu mýtus obliehanej pevnosti. Zrazu líder krajiny, ktorá čelí sankciám, sa stane populárny. Viete to pochopiť? Ak áno, potom výborne…    * Ako sa pozeráte na zahraničnú politiku amerického prezidenta Donalda Trumpa? Spochybnil v minulosti opodstatnenosť NATO, znervóznil aj inými výrokmi a rozhodnutiami. Vyčíta sa mu aj to, že sa správa ako izolacionista.    Existuje naivná predstava o monolitnej zahraničnej politike šéfa Bieleho domu. V skutočnosti vôbec nie je monolitná a má niekoľko podôb. Začnem tými, s ktorými súhlasím. Ide nielen o presunutie americkej ambasády z Tel Avivu do Jeruzalema. Aj keď nie som Žid, som stúpenec Izraela. Platí to tiež o nedávnom pláne riešenia blízkovýchodnej otázky, ktorý predstavil Donald Trump. Potom sú veci, v ktorých s ním polemizujem. Je to napríklad colná vojna. Clá sú totiž sankcie svojho druhu. Nesúhlasím ani, a hovoril som to na nedávnom summite Severoatlantickej aliancie v Londýne, s odchodom vojakov členských štátov NATO z Afganistanu.    * Z čoho máte obavu?    Povedal som v Londýne, že keď to urobíte, tak v prvej fáze Taliban ovládne Afganistan. V druhej fáze zosadí legálnu vládu, bez ohľadu na to, čo si o nej myslím. A v tretej fáze vytvorí nové teroristické centrum financované narkomafiami, ako to bolo pred rokom 2001. Považujem preto odchod spojeneckých vojsk z Afganistanu za kapituláciu pred teroristami, za prejav určitej zbabelosti, ktorá mi trochu pripomína ústupky voči nacistickému vodcovi Adolfovi Hitlerovi. Prezident Trump má dve tváre – jedna je pozitívna a druhá negatívna. Uviedol som vám obidve podoby.    * S Talibanom však došlo k podpisu prímeria. Dá sa v tejto súvislosti hovoriť o akejsi trvalej nádeji pre Afganistan?    Preboha, vôbec nepočúvate, čo hovorím. Pred chvíľou som odpovedal… Samozrejme, že nie! Nehľadiac na skutočnosť, že deň pred podpisom toho prímeria bolo zavraždených približne 30 afganských vojakov. Ak USA a vlastne celá Severoatlantická aliancia ustúpia, tak potom ovládne územie Afganistanu, a opakujem, aby ste ma poriadne počúvali. Po prvej fáze by chcel Taliban odstrániť zvyšky legálnej vlády. Tretia fáza by bola znovu vybudovať celosvetové centrum islamského fanatizmu. Keď sa nájdu nejakí naivní ľudia, čo sú aj medzi novinármi, pán redaktor, ktorí mi hovoria, že to nie je predsa možné, tak im zdôrazňujem, že či vedia, že Afganistan je najväčší producent ópia na svete. Viete, aké obrovské peniaze inkasuje Taliban z predaja drog? Panebože, keby také príjmy išli do českého štátneho rozpočtu, tak sme za vodou.    * Nedávno ste dali najavo, že možno nepocestujete v máji do Moskvy na oslavy 75. výročia porážky Hitlera v druhej svetovej vojne. Súviselo to s tým, že z Moskvy zaznela kritika na adresu Česka, že prijalo návrh zákona o pamätnom dni venovanom obetiam okupácie niekdajšieho Československa v auguste 1968.    S vysokou pravdepodobnosťou do Moskvy poletím na oslavy, ktoré sa uskutočnia 9. mája. Musím si vážiť vojakov, ktorí padli pri oslobodzovaní Československa. A som rád, že na tieto oslavy prídu významní predstavitelia ďalších štátov. Mám dohodnuté bilaterálne rokovanie s prezidentom Vladimirom Putinom, na ktorom mu poviem, že ruské ministerstvo zahraničných vecí nie je nič do toho, aké pamätné dni si Česká republika pripomína. Mimochodom, po sovietskej okupácii som nemohol 20 rokov prednášať, 20 rokov publikovať. Považujem za nenormálne, aby mi niekto zakazoval spomenúť si na 21. august 1968. Zároveň však dodávam, že z rovnakého dôvodu by som uvítal, keby sa ďalším pamätným dňom stal 15. marec 1939. Pretože okupácia ako okupácia. V prvom prípade nacistická, v druhom prípade sovietska. Inými slovami, nebuďme jednostranní a snažme sa uvažovať v širšom horizonte.    * Vaše názory na nelegálnych migrantov do EÚ sú veľmi dobre známe. S čím ste spokojný, pokiaľ ide o postup únie proti nim, a, naopak, čo vám chýba?    Podporujem opatrenia, ktoré majú zamedziť ilegálnej, čo je slovo, ktoré zdôrazňujem, migrácii. Nikto z nás sa predsa nestavia proti legálnej migrácii. Veď máme v Českej republike veľa pracujúcich cudzincov, čo sem prišli v súlade so zákonmi. Nemám nič ani proti tomu, keď z Ukrajiny prichádza do ekonomiky našej krajiny viac ako 100-tisíc pracovníkov. Odporúčam prečítať si Korán.    * Na čo v ňom narážate?    Môj názor je, že moslimskí imigranti prichádzajú z dramaticky odlišného prostredia, a vytvorili by sme výbušné podmienky, keby sme ich prijali. Pomáhajme im v ich vlastných krajinách, ale nie, aby tu boli akási piata kolóna nenávistného islamského fundamentalizmu, ktorý počínajúc rokom 2001, keď došlo k teroristickým útokom proti cieľom v USA, nám už predviedol, čo krvavé vie dokázať urobiť.    * Keď pred pár rokmi vrcholil nápor migrantov do únie, nemecká kancelárka Angela Merkelová súhlasia s prijatím zhruba milióna ľudí do jej štátu. V kontexte toho, čo ste hovorili, považujete konanie Merkelovej za obrovskú chybu?    Považujem to nielen za veľkú chybu, ale aj za tragickú chybu, ktorá sa dá ťažko odčiniť. Dostať z Nemecka preč zhruba milión moslimských migrantov je zjavne nadľudská úloha. Keď som sa rozprával s kancelárkou Merkelovou, hovoril som jej, že keď si niekto pozve na obed hostí, tak ich nepošle, aby sa najedli u susedov. Preto som proti kvótam na prerozdeľovanie ilegálnych migrantov. Týkajú sa totiž v prevažujúcej miere moslimských migrantov. Pani Merkelová vykonala veľa pozitívnych vecí, ale heslo „Wir schaffen das , čiže v preklade „Zvládneme to , sa vo vzťahu k ilegálnym migrantom ukázalo ako nie pravdivé."
80d2d981a3a5b90c84e78aebbe38afd1,"Přečtěte si rozhovor, který jsem poskytl MF Dnes:    *Minulý pátek začaly registrace do očkovacího systému. Co říkáte chaosu, který to provázel?    Žádný podstatný chaos podle mého názoru neexistoval. Chápu, že opozice i Vy, novináři, potřebujete psát o něčem, co je nestandardní. Ale uvědomte si, že ve skutečnosti je toto obrovská logistická operace, se kterou nikdo nemá zkušenosti. Lze proto tolerovat ne chaos, ale drobné chyby, které při této operaci existují.    *Vládní zmocněnec pro informační technologie a digitalizaci Vladimír Dzurilla vše vysvětloval tím, že byla malá propustnost SMS brány, což okamžitě řešili s operátory. Nicméně neměla mít vláda takovou věc prověřenou a dohodnutou s operátory před spuštěním systému?    Tak laici, kteří sami tento systém nedělají, mají jedinou možnost, aby se zviditelnili. A sice ten systém kritizovat. Kdyby se účastnili jeho tvorby a průběhu, tak by si uvědomili, že to je těžká práce, kde se občas nějaká chyba vyskytne.    *Premiér Andrej Babiš označil celou akci za úspěch a oznámil, že Vladimíra Dzurillu navrhne na státní vyznamenání. Dáte mu ho případně?    Tak zaprvé, celou akci můžete označovat za úspěch teprve tehdy, až skončí. Já bych řekl, že je relativně úspěšná na svém začátku. A pokud skončí dobře, tak ano, dám panu Dzurillovi vyznamenání.    *Vakcín je zatím k dispozici velmi málo. Čí je to podle Vás chyba? Evropské unie, jak tvrdí třeba premiér Andrej Babiš, národních států, že pozdě a málo objednávaly, nebo výrobců vakcín?    Vy zase hledáte chyby i tam, kde nejsou. Chyba je na straně producentů vakcíny, konkrétně firmy Pfizer, která neočekávaně snížila dodávky svého produktu s poněkud bizarním argumentem, že je chce zvýšit. Na druhé straně, i když jsem občas kritikem Evropské unie – například nemám rád takzvaný zelený deal pro Evropu – tak v tomto případě si myslím, že odvedla poctivou a záslužnou práci.    *V těchto dnech sílí tlak na rozvolňování opatření. Vláda otevřela například papírnictví nebo obchody s dětským oblečením. Mělo by se toho v brzké době otevřít víc a podstatnější oblasti, než jsou – při vší úctě k nim – papírnictví?    S papírnictvím je to poněkud komické, protože předpokládám, že v papírnictví se neshlukuje příliš vysoký počet lidí. A jak víte, restriktivní opatření jsou tady proto, aby zabránila shlukování lidí. Nicméně vždy jsem byl spíše proti rozvolňování a zastáncem i tvrdých restriktivních opatření. Také víte, že jakmile se něco rozvolnilo, okamžitě vyletěla křivka počtu nakažených. A co je horšího, počtu mrtvých. No a teď, když můžeme čekat, že tak do půl roku skončí očkování, tak půl roku se dá vydržet.    *Vláda bude znovu žádat o prodloužení nouzového stavu, ale zároveň se množí protesty proti opatřením. Dnes nejviditelnějším vzbouřencem je Váš předchůdce Václav Klaus. Když proti rouškám protestoval Daniel Hůlka, doporučil jste mu mokrý hadr na hlavu. Co doporučujete Klausovi?    Je vidět, že nečtete Blesk. Protože kdybyste ho četli, viděli byste, že na otázku redaktora Blesku, co bych vzkázal Václavu Klausovi, jsem odpověděl, Václave, nech se očkovat, protože jinak riskuješ, že tě při tvém věku covid dožene. No, a to platí.    *Jak si vysvětlujete motivaci Václava Klause k postoji, kterému říká  občanská neposlušnost ?    Nechci podezírat Václava Klause, že se chce zviditelnit. Spíš se domnívám, že jako často i v jiných případech má zde odlišný názor od mainstreamu. Protože obvykle nejsem příznivcem mainstreamu, mám sympatie k nositelům odlišných názorů. I když v tomto konkrétním případě s ním nesouhlasím.    *Lze to vnímat jako začátek jeho další prezidentské kampaně?    Tak to se musíte zeptat jeho. Ale chtěl bych dodat, že každý občan starší čtyřiceti let má právo kandidovat na prezidenta republiky. A pokud se nemýlím, Václavu Klausovi je o něco více než čtyřicet let.    *Dalším výrazným odpůrcem restrikcí byl rektor Univerzity Karlovy Tomáš Zima. Kromě jiného vzýval strategii přirozeného promořování a tvrdil, že nehrozí zahlcení nemocnic. Nyní leží s covidem na intenzivním lůžku ve Všeobecné fakultní nemocnici v Praze ve vážném stavu. Mohlo by to změnit pohled na kritiku opatření?    Tak jeden rektor nemocnici nezahltí. Kromě jiného, když jsme před chvílí hovořili o Václavu Klausovi, je i pan rektor Zima uváděn jako aspirant na prezidentský úřad. Takže se zdá, že tady máme už dva aspiranty, kteří se chtějí zviditelnit odporem vůči rouškám a dalším restriktivním opatřením. Nicméně dovolte, abych řekl jeden silný argument. Očkování v této zeměkouli vyhubilo takové nemoci, jako je tuberkulóza, neštovice, dětská obrna a další. Čili mám plnou důvěru v očkování a pokládám odpor vůči očkování za poněkud zaostalý.    *Kritická je k vládním opatřením i opozice, za což ji dlouhodobě kritizujete. Přece jen, není na jejích argumentech něco, v čem má pravdu? Například co se týče leckdy chaotického řešení věcí a komunikace?    Pokud bude kritizovat technické nedostatky, například při očkovací kampani, tak ať ti, kteří tuto kampaň vedou, o těch nedostatcích přemýšlejí a ať je odstraní. To je v pořádku. Já ovšem opozici kritizuji, protože nedělá nic jiného, než že kritizuje práci druhých, aniž by sama pracovala.    *Svým způsobem opoziční silou se po krajských volbách stali i hejtmani sdružení v Asociaci krajů v čele s jejím šéfem a jihočeským hejtmanem Martinem Kubou, jenž bez ohledu na vládu buduje v kraji vlastní systém a očkovací centra. Jak hodnotíte jeho počínání?    Pan Kuba je jednou z čestných výjimek pravidla, o kterém jsem před chvilkou mluvil. Protože kromě kritiky, na kterou má samozřejmě plné právo, také v Jihočeském kraji vybudoval vlastní očkovací program. A za to mu patří dík.    *Když jsme u opozice, požádal Vás o schůzku předseda Pirátů Ivan Bartoš. Zajímá ho, jak budete postupovat při výběru premiéra po podzimních volbách do Sněmovny. Zda bude v obou Vašich pokusech pověřen pouze celkový vítěz voleb, nebo ten, kdo po nich dokáže dřív sehnat 101 a více hlasů, i kdyby první na pásce nebyl. Což by mohl být právě Bartoš, pokud uspějí bloky Pirátů se STAN a ODS, TOP 09 s lidovci. Co mu odpovíte?    Když ty volby nevyhraje, tak dostane jako první na pásce první šanci ten, kdo je vyhrál. Výhra ve volbách se měří počtem získaných mandátů. Dodal bych počtem získaných mandátů pro konkrétní politickou stranu. Nikoli pro koalici. Uvědomte si, že ty dvě koalice, které teď vznikly, jsou v podstatě hozením záchranného lana stranám, které by možná do parlamentu nepronikly. Tedy STAN, lidovci a TOP 09. Dokonce se domnívám, že by nebylo od věci, kdyby podobnou koalici uzavřelo i hnutí ANO se sociální demokracií. Ale to je samozřejmě věc těchto dvou stran a prezident by neměl zasahovat do jejich rozhodování. Měl by maximálně vyslovit svůj názor.    *Když jsme spolu mluvili naposledy, říkal jste, že vítěz voleb od Vás dostane první i druhý pokus. S tím, že mu dáte i dostatečný prostor, aby si hledal koaličního partnera, s nímž by měl většinu ve Sněmovně. Zmiňoval jste tehdy Belgii, kde takové hledání trvalo dva roky. Tehdy nám  nedocvaklo , že dva roky po volbách do Sněmovny končí Váš prezidentský mandát. Budete chtít otázku příští vlády vyřešit do jeho konce, nebo umožníte celou dobu vládnout kabinetu bez důvěry a necháte to na svém nástupci?    Nejsme Belgie a já doufám, že sestavování vlády bude trvat méně dlouhý interval než v Belgii. Nicméně ano, potvrzuji, že na sestavení vlády potřebujete určitou dobu pro jednání. Jednak samozřejmě musíte hledat koaliční partnery, pokud je ovšem najdete, jednak musíte navrhnout ministry. Jedno souvisí s druhým, protože pokud se vám podaří uzavřít koalici, bude to za krvavou cenu. Jako to ostatně bylo i s ČSSD, kdy sociální demokracie dostala pět ministerských mandátů.    *Pustíme se do velmi hypotetické otázky. Takže, máme tu vítěze voleb Andreje Babiše.    Počkejte, jak jste přišli na to, že je vítězem voleb? Volby ještě neproběhly.    *Říkáme, že jde o hypotetickou otázku. V jejím rámci máme vítěze voleb Andreje Babiše, který si ovšem není schopen zajistit většinu ve Sněmovně.    A jak jste na to přišli? Vycházíte dokonce ze dvou zamlčených předpokladů. Zaprvé, že Babiš vyhraje volby, a zadruhé, že nebude schopen vytvořit koalici.    *Ano.    Málokdy cituji sám sebe, ale v rozhovoru pro Blesk jsem říkal, a mimochodem osud ČSSD to naplnil, že před volbami každý říká, s tím a s tím nepůjdu. A po volbách náhle říká, možná, že bych s ním i šel. Takže nechme se překvapit. A proto potřebujeme ten poměrně dlouhý – i když ne dvouletý – časový interval. Aby proběhlo jednání o případné koalici. Nezapomeňte, že prezident má dvě možnosti na jmenování premiéra a třetí možnost má předseda Sněmovny. A nemůžeme vyloučit ani to, že předsedou Sněmovny bude zvolen někdo z opozičních stran.    *Proto původní otázka zněla, zda budete chtít vládu definitivně vyřešit ještě během svého prezidentského období, nebo to budete prodlužovat a necháte to na svém nástupci.    No, a odpověď zněla, že pokud by se ukázalo, že je naprosto nemožné, aby vítěz voleb získal koaličního partnera, což mimochodem potvrdí hlasování Poslanecké sněmovny o důvěře či nedůvěře vládě, tak budeme hledat druhého na pásce.    *Tím druhým může být klidně zmíněný předseda Pirátů Ivan Bartoš. Umíte si ho navzdory jeho nekonvenčnímu vzhledu s vlasy spletenými do dredů představit jako premiéra?    Dredy bych mu určitě nevyčítal. Pokud jde o můj vlastní politický osud, víme, že mnozí lidé si mne také nikdy nedokázali představit jako premiéra, a přesto jsem jím byl.    *Volby jste vyhlásil s velkým předstihem, kvůli čemuž Vás skupina senátorů v čele s těmi za STAN chce hnát k Ústavnímu soudu. Nemáte strach, že se Ústavní soud postaví proti Vám?    To by musel dokázat, že nezná Ústavu. Protože kdyby ji znal, tak by věděl, že je článek 63, který říká bez jakéhokoli omezení, že volby vyhlašuje prezident. Přesněji řečeno jediným omezením je, že je musí vyhlásit nejpozději 90 dní před jejich konáním. Ale jinak není ničím vázán. Často se argumentuje tím, že přesně to samé udělal i Václav Havel v roce 1995. Ovšem můj argument pro tento interval nebyl proto, že to udělal Václav Havel, ale proto, že při epidemii covidu máme jinou volební kampaň, než bychom měli za normálních okolností. Například prakticky není možné, aby byla kampaň kontaktní. To znamená mítinky na náměstích a podobně. A jestliže by měli občané znát programy jednotlivých stran a jednotlivé kandidáty, je třeba, aby s tímto handicapem měly politické strany větší a delší šanci na předložení svých programů a kandidátů.    *Zároveň se ale peníze z 90 milionů, které mohou strany vynaložit na kampaň včetně tohoto představování, počítají už od nynějška. Což znevýhodňuje právě nově vznikající předvolební koalice. Není na tom něco?    Není na tom vůbec nic, protože všechny kandidující subjekty mají naprosto rovné podmínky. Pokud se někdo domnívá, že volby lze vyhrávat díky penězům, tak já si myslím, že daleko důležitějším faktorem je právě osobnost kandidátů a přitažlivost programů. Nehledě na to, že 90 milionů korun není zase tak zanedbatelná částka.    *Dá se předpokládat, že stejně jako v zahraničí bude mít na výsledky voleb dopad situace okolo covidu. Máte nějaký odhad, jaký ten dopad bude?    Řekl jsem, že covid vymaže možnost kontaktní kampaně. Jinými slovy strana, která doufala, že volby vyhraje kontaktní kampaní, bude znevýhodněna. Na druhé straně zde máme jinou kampaň, například i formou televizních diskusí. Pokud se nemýlím, televizní diskuse jsou zadarmo, takže onen devadesátimilionový limit není v tomto ohledu ohrožen.    *Pojďme do zahraničí. Při našem posledním rozhovoru jste v podstatě správně předpověděl výsledky amerických voleb. Skutečně to bylo těsné a vyhrál Joe Biden. Co říkáte událostem, které následovaly poté? Chování Donalda Trumpa a neuvěřitelnému útoku na Kapitol?    Samozřejmě chápu, že je oprávněná kritika Donalda Trumpa, protože ten nepřímo vyzýval své stoupence k agresivnímu chování. Ale myslím si, že není možné ignorovat fakt, že selhala ochranka Kapitolu. Je to ostuda, hanba a samozřejmě, že ti, kdo za to zodpovídají, by měli rezignovat.    *Ve Spojených státech se dějí i další věci. Sociální síť Twitter například zablokovala účet amerického prezidenta v době, kdy byl v úřadu. Jak jste to vnímal?    I kdyby Twitter zablokoval účet hokynáře z Kentucky, byl by to stejný zločin, jako když zablokuje účet dosluhujícího prezidenta. Jestliže si toto může dovolit jakákoli firma, tak by měla být postižena, protože zavádí cenzuru. A já jsem žil dlouhá léta v totalitním systému, jehož jedním z principů byla právě cenzura. Možná, že právě proto jsem o to více alergický na jakékoli cenzurní zásahy. Ať už vůči internetu, nebo čemukoli jinému. S tím, co je cenzurováno, samozřejmě nemusím souhlasit. Ale vždy jsem citoval Voltairův výrok, nesouhlasím s vámi, ale udělám vše pro to, abyste svůj názor mohl zastávat.    *Zajímavé věci se dějí i na Východě. V Rusku, kde zatkli opozičního předáka Alexeje Navalného. Co tomu říkáte?    Slyšel jsem argumenty z obou stran. Ruský argument zní, že byl v podmínce a této podmínce nevyhověl. Nicméně si myslím, že je zbytečné, aby z něho dělali mučedníka. Ať kandiduje, ať se uchází o přízeň voličů. To je naprosto totéž jako s tou cenzurou. Neboť zavřít někoho do vězení je forma cenzury. Cenzury kandidáta.    *Ve středu budete očkován proti covidu. Nemáte necelých 24 hodin předtím, kdy děláme tento rozhovor, obavy kvůli příkladům ze zahraničí? Například v Norsku vyšetřují, zda ke smrti třiadvaceti lidí starších 80 let nepřispěla právě vakcína od společností Pfizer/BioNTech, která jim byla krátce předtím aplikována.    Mně je sedmdesát šest let. Na něco umřít musím. Bylo by poněkud ironické, kdybych jako zastánce očkování na očkování zemřel. Ale já mám rád ironii, i ironii dějin. Přesto doufám, že se tak nestane."
8e20c84350c31d9817513acf8fba43f7,"Dnes jsem zavítal na slavnostní otevření budovy Českého institutu informatiky, robotiky a kybernetiky ČVUT.‬    Při té příležitosti jsem uvedl:    Vážený pane premiére, vážený pane rektore, dámy a pánové,    já bych svůj příspěvek založil na dvou vzpomínkách, které od sebe dělí pouhopouhých padesát let.    První vzpomínka je poměrně čerstvá. Navštívil jsem asi před dvěma měsíci závod zde citované Škody Auto ve Vrchlabí. To, jak víte, není závod, který vyrábí auta, ale převodovky, a tam jsem viděl robotizaci v praxi, a byl to zatím nejsilnější zážitek ze všech podniků obdobného zaměření, jaký jsem kdy měl. Nejde o to, že tam byl vysokozdvižný vozík, který neměl posádku, to mohl být marketingový tah, ale byla tam skutečná robotizace výrobního procesu, a to už byl opravdu průmysl 4.0.    A teď si zavzpomínám na rok 1967, kdy jsem byl jako student nejmladším členem týmu Radovana Richty, což byl tým, který zkoumá vědecko-technickou revoluci. Já si vzpomínám na jednu krásnou karikaturu, nevím, jestli Renčína nebo Jiránka. Vinný sklípek, schody vedou dolů, nahoru se otevírají dveře, a vidím, že někteří přikyvují, takže tento vtip, kreslený vtip, viděli také, a nahoře v těch dveřích je chlapík a říká těm dole, vy si tady chlastáte a venku zatím zuří vědecko-technická revoluce. Nicméně v té době, v roce šedesát sedm, žádná skutečná vědecko-technická revoluce nezuřila, pouze se o ní psalo. Tým Radovana Richty se zachránil i v normalizaci, protože se programově vyhýbal jakýmkoli kontextům s politickou nebo sociální strukturou, ale tím, že se vyhýbal těmto kontextům, se stal totálně neplodným a nakonec smrtí svého šéfa zanikl.    Četl jsem tehdy o něco později i velmi zajímavou knihu Ivana Havla, myslím si, že to byla jedna z prvních knih, která se v českém prostředí zabývala robotizací, a jsem hrozně rád, že za těch padesát let se to, o čem se tehdy jenom mluvilo a psalo, začalo stávat realitou. Co je to padesát let proti věčnosti.    Zcela závěrem bych chtěl říci, že náš průmysl řeší složitý problém nedostatku pracovních sil. Krátkodobě nebo střednědobě tento problém jistě můžeme řešit dovozem pracovních sil ze zahraničí, například z Ukrajiny, ale jsem přesvědčen, že dlouhodobým řešením je právě robotizace, která snižuje nárok na pracovní síly a také vede ke zvýšení produktivity práce a k výrobám s vysokou přidanou hodnotou.     A proto přeji této instituci s poděkováním všem, kdo se o její vznik zasloužili, aby se jim dařila velmi nevděčná práce, která spočívá ve vtlačování výsledků výzkumu, zejména aplikovaného výzkumu, do průmyslové praxe. Nebude to vděčná práce, počítejte s určitou rezistencí, setrvačností a konzervatismem, ale kdo jiný než právě vy by měl přinášet tyto inovace.    Děkuji vám za vaši pozornost."
9e6c5f444cc204f9863f7e86ff146064,"Přečtěte si přepis rozhovoru pro Blesk.cz:    *Dobré dopoledne, pane prezidente, jak se máte dneska?    Střídavě oblačno. To znamená, občas mě pobolívají nohy, ale jinak je mně dobře.    *Jak se máte z hlediska výkonu Vaší funkce, asi změny ve vládě Vám udělaly radost v posledních dnech?    Já bych řekl, že je to především záležitost ministerského předsedy, ale na druhé straně nemám důvod být nespokojen.    *Jan Blatný skončil v úřadu po sto šedesáti dnech. Byl to třetí covidový ministr zdravotnictví, ale o svém konci se údajně dozvěděl z médií den před tím, než musel rezort opustit. Kdy jste se o jeho konci dozvěděl Vy?    Trochu dřív.    *Trochu dřív než pan ministr?    To já nevím, kdy se to dozvěděl pan ministr. Říkám, že trochu dřív, než to bylo v médiích.    *Tak, kdy to přesně bylo?    Asi den nebo dva předtím.    *Tedy v médiích to bylo v úterý, jestli se nepletu, to bylo, myslím, šestého, a Vy už jste to věděl od neděle, od pondělí?    Tak to bylo patrně v neděli, protože, jak vidíte, já pracuji i o nepracovních dnech.    *Kdo Vás o tom informoval?    To považuji za důvěrnou informaci.    *Takže byl to pan premiér, nebyl to pan premiér?    Považuji to za důvěrnou informaci, ale je vždycky dobré býti informován, neboť zakladatel kybernetiky, milá zlatá, jménem Norbert Wiener kdysi napsal, že aktivně žít znamená žít s přiměřenými informacemi. Já jsem měl přiměřené informace.    *A myslíte si, že je v pořádku, aby Vy jste tyto informace měl dříve než ten, koho se ta informace bytostně dotýká?    To je v naprostém pořádku, protože jsem to koneckonců já, kdo buď podepíše nebo případně nepodepíše odvolání jakéhokoliv ministra. Mimochodem, paní Vero, když jsem byl premiérem, tak jsem za dobu své vlády odvolal osm ministrů. Možná, že někteří z nich se to také dozvěděli z médií, ale byli to lidé, kteří odvedli kus práce, ale potom už byli unaveni a nestačili tempu vlády.    *22. března byl u Vás v Lánech Andrej Babiš, a ten tehdy řekl, že žádné změny ve vládě zatím na stole nejsou. Vy jste už v té době na odchod pana ministra Blatného tlačil. Víte, proč se Vám nepodařilo jej přesvědčit už na tom jednání?    Tak zaprvé, premiér řekl, že nechystá žádné odvolání v březnu.    *Ano, to je pravda.    K odvolání došlo v dubnu, to je vše.    *Takže je to třeba i předmětem toho, na čem jste se možná dohodli na té schůzce?    Myslím si, že tam jsme mluvili o daleko důležitějších věcech. A pokud vůbec toto bylo na předmětu jednání, tak to bylo okrajové téma.    *I přesto mě zajímá, tak jakým způsobem jste o něm diskutovali?    Samozřejmě, že plně respektuji kompetence ministerského předsedy. Na druhé straně i prezident jako každý občan má právo vyjádřit své případné výhrady k některým ministrům. V případě pana ministra Blatného to při nedostatku očkovacích dávek byla ta výhrada, že na rozdíl od jiných zemí, Německa, Rakouska, Maďarska a tak dále, nepovoluje nebo čeká na povolení na Sputnik, případně Sinopharm a Evropskou lékovou agenturu, která je bohužel velmi pomalá.    *Vy jste předtím mluvil o tom, že pokud pan premiér Babiš neodvolá pana Blatného, vedlo by to ke zhoršení Vašich vztahů, říkal jste to v médiích.    Kdybyste mě citovala přesně, paní Vero…    *Já Vás mohu citovat přesně.    … tak jsem řekl ne, že by to vedlo ke zhoršení našich vztahů, ale že by to nezlepšilo naše vztahy, to je jemný diplomatický posun. Naučte se diplomatickou hantýrku.    *V podstatě to ale znamená totéž a já se ptám, co to znamená v důsledku. Znamená to, že byste třeba pana premiéra později po volbách nepověřil sestavením vlády?    Ničím takovým jsem mu nevyhrožoval a naše vztahy se dále permanentně zlepšují.    *Protože Vám vyhověl.    Tak on vyhověl i sám sobě, protože, jak dobře víte, měl výhrady vůči panu ministru Blatnému, posílal mu vytýkací dopisy. Takže já si myslím, že by ho asi odvolal i bez mého přičinění.    *Tak shrneme si, jaké výtky měl pan premiér vůči panu exministru Blatnému, a poprosím režii video příspěvek k tématu.    *Česko má během covidu už čtvrtého ministra zdravotnictví.  Jan Blatný:  Chtěl bych vám sdělit, že pan prezident mne na žádost pana premiéra dnes odvolal. Jako důvod já sám vidím politické rozhodnutí, na které má jistě pan premiér právo.”  Podle prezidenta odvolaný ministr Blatný na rozdíl od premiéra blokoval dodávky efektivních vakcín proti Covidu-19.  Miloš Zeman: “Zasloužil se o to pan premiér a i já jsem se obrátil dopisy na izraelského, ruského a čínského prezidenta s žádostí o dodávky vakcín. Ve všech třech případech byla odpověď pozitivní. Ale bohužel Váš předchůdce a ředitelka Státního úřadu pro kontrolu léčiv, bohužel tento proces blokovali.“  Každý, kdo tak postupuje, škodí podle Zemana České republice a nese spoluzodpovědnost za život zemřelých kvůli pomalému očkování.  Andrej Babiš: “Pan Blatný odvedl maximum možného, ale zkrátka jsme dospěli k názoru, že takhle nemůžeme společně fungovat, a proto jsem dal ten návrh. Chci jenom říct, že to není žádné politické rozhodnutí.”  Rozhodnutí odvolat Blatného podle Babiše není o ruské vakcíně Sputnik. Česko prý bude čekat na rozhodnutí Evropské lékové agentury EMA.    *Tak jsme si to, já si myslím, komplexně shrnuli a moje první otázka k tomuto tématu. Vy říkáte, že pan ministr Blatný blokoval situaci kolem vakcíny Sputnik V, jak to tedy podle Vás konkrétně dělal?    Dělal to tím, že čekal na rozhodnutí Evropské lékové agentury, zatímco jiné země, já jsem Vám tady jmenoval tři - Německo, Rakousko a Maďarsko použily národních zdrojů. Možná, že to bude i to Slovensko. Mně by to samozřejmě nevadilo, ale ta evropská agentura je jednak velmi pomalá a zadruhé, v její historii, ona naopak schválila asi tři sta léků, které pak musely být staženy z oběhu kvůli negativním vedlejším účinkům, takže já si myslím, že pokud tu registraci té vakcíny schválí národní registrační orgán, což je v našem případě SÚKL, tak že to je naprosto postačující. Jiné země postupují stejně, nezapomeňte, že Sputnikem se dnes očkuje už asi téměř v šedesáti zemích, to zaprvé, a zadruhé, že podle nedávného průzkumu Mladé fronty by se Sputnikem rádo nechalo naočkovat 47 procent těch, kdo tu vakcínu ještě nedostali.    *Tak jenom bych se pozastavila u toho očkování. Podle mých údajů se očkuje ve dvaceti zemích světa, ale to je asi jenom detail.    Pořád je to hodně, ale Vaše údaje nejsou přesné.    *Tak uvidíme, čí údaje jsou přesné. Každopádně pokročím k další otázce. Je opravdu toto veliký pokrok v tom boji vlastně za to, aby těch vakcín byl dostatek, což pro Vás je tentýž boj, jako dostat Sputnik V do českého prostředí. Ve chvíli, kdy pan premiér Andrej Babiš pořád podmiňuje celou tu záležitost schválením Evropské lékové agentury, a totéž vlastně říká i nový ministr zdravotnictví pan Arenberger, tak v čem je rozdíl?    Jestli jste slyšela nového ministra zdravotnictví, tak ten navrhl ke Sputniku klinickou studii, kterou provádí Národní registrační úřad, a já s tím naprosto souhlasím. Jde tady o rychlost. Každý den umírají noví a noví lidé. Podívejte se, paní Vero, kdyby tady bylo dost vakcín, proč já bych bojoval za Sputnik, proč já bych bojoval za Sinopharm, ale všichni uznávají, že těch vakcín je nedostatek, a v tomto případě buď můžete dělat mrtvého brouka a čekat na tu EMU, anebo být aktivní a pracovat, abyste snížil počet zemřelých.    *Ta klinická studie, o níž mluví pan ministr Arenberger, ale, pokud to chápu správně, není žádným kanálem, díky němuž se sem doveze x milionů vakcín Sputnik V, je to pro několik málo lidí. Nevím, jestli v řádu stovek či tisíců, kteří by se do té studie přihlásili.    Zaprvé je to pro víc než stovky lidí, řekněme tisíce, ale to není tak podstatné. Zadruhé, kdyby ta klinická studie měla pozitivní výsledky, jako že doufám, že je bude mít, tak by se mohlo přikročit k tomu již jmenovanému dalšímu kroku. Mimochodem Sebastian Kurz teď koupil milion dávek Sputniku. Všimla jste si toho?    *Samozřejmě.    Tak výborně.    *A ještě mám další podotázku. Vy jste mezi těmi, kteří jsou podle Vás spoluzodpovědní za smrt takřka už nyní třiceti tisíc lidí s covidem, jmenoval také šéfku Státního ústavu pro kontrolu léčiv Irenu Storovou. Ta ale říká, mě zatím nikdo ani nepožádal o to, aby můj úřad, nebo aby můj ústav dle zákona o léčivech posoudil Sputnik V pro českého spotřebitele.    To je možná sice pravda, ale proč sama nevyvine iniciativu? Proč jenom čeká na to, aby ji někdo požádal? Zajíček ve své jamce sedí sám.    *Protože ty věci probíhají dle zákona o léčivech a ten iniciátor má být vždy Ministerstvo zdravotnictví.    Tak ať je.    *Budete dál tlačit na to, aby skončila ve své funkci?    Samozřejmě ano. Jsou dvě možnosti, buď zde bude dostatek jiných vakcín a pak mě to přestane zajímat, anebo nebude a pak budu tlačit dál.    *Slíbil Vám pan ministr Arenberger nějakým způsobem, že se paní Storové buď zbaví, anebo že bude…    Já jsem jenom panu ministrovi doporučil, aby s paní ředitelkou promluvil. Pokud s ní skutečně promluví, je to jeho věc.    *Čím Vás premiér a vlastně i pan ministr přesvědčili o tom, že je tedy řečený pan ministr Arenberger správnou personální volbou? Odbočím k tomu, že Vy jste se vždy, takřka vždy, předtím chtěl s kandidátem sejít, než jste jej jmenoval do funkce. Došlo k nějaké schůzce s Vámi a panem Arenberger před jmenováním?    Ano.    *Kdy a kde?    Vy byste měla dělat detektiva, ale takového trochu podřadnějšího, protože kdybyste byl kvalifikovaný detektiv, tak byste si to zjistila sama den před tím.    *Já tuto invektivu beru jako pochvalu svojí práce, pane prezidente.    Odpovídám Vám, protože Vás mám rád, ale měla jste to vědět sama. Den před jeho jmenováním.    *Na Hradě jste se tedy sešli den před jeho jmenováním?    Na Hradě, v mé kanceláři. Chcete vědět ještě nějaké detaily?    *Ano, samozřejmě ráda bych věděla.    Jak jsme byli oblečeni, jak jsme byli obuti?    *Tak toto mě dosud nezajímá, možná se k tomu dostaneme. Zajímá mě, jak dlouho jste jednali, co bylo předmětem toho jednání a čím Vás pan ministr přesvědčil o tom, že on se má zhostit té role šéfa rezortu.    Jednali jsme asi půl druhé hodiny, a teď Vás překvapím. Předmětem jednání byla náplň práce nového ministra se zvláštním zřetelem na vakcinaci. To jste jistě nečekala, že?    *Tedy se Vám zaručil za to, že bude dělat vše pro to, aby vakcína Sputnik V se dostala mezi české…    Ne, o nic takového nešlo, ale chtěl jsem, aby se mně zaručil, že nedostatek očkovacích látek nebude příčinou zbytečného úmrtí stovek a možná tisíců lidí. A opakuji potřetí, že je mně lhostejné, jakou vakcínou to bude, i když víte, že třeba taková AstraZeneca je předmětem některých pochybností, a kromě toho bohužel tato firma nedodržuje nasmlouvané dodávky.    *Zpět k té schůzce, jak se Vám za toto zaručil pan ministr Arenberger?    Nahlas.    *Jak se Vám zaručil za to, že zde bude dostatek očkovacích látek.    Že bude pracovat jako ministr, aby těch očkovacích látek bylo co nejvíce, to je celkem samozřejmé, ale musím Vás zklamat, nepíchnul se do prstu a nezaručil se tedy krví.    *Umíte mi vysvětlit, z jakého důvodu tato Vaše schůze nebyla veřejně deklarována? Většinou Váš mluvčí vyfotografuje Vás při schůzi s kandidátem na ministerskou pozici, dá ji k dispozici na internet, tady se nic takového, pokud se nemýlím, neodehrálo.    Patrně proto, že normálně mezi schůzkou s kandidátem na ministra a jeho jmenováním uplyne delší doba, například týden. Tady to byl jeden den, a tak půvabná fotografie mě a pana ministra se objevila na internetu pouze s jednodenním zpožděním.    *Původně měl být odejit také ministr školství Plaga, zastali se jej ale profesní organizace. Znamená to, že Vy jste minulou středu byl připraven v podstatě mít dva odvolávací a jmenovací ceremoniály a pak jste to na poslední chvíli zrušil?    Tak já jsem nic nerušil. Já proti panu ministru Plagovi vůbec nic nemám a pokud pan premiér uvažoval o jeho odvolání, což je samozřejmě možné, tak tu věc buď nedotáhl do dokonce, anebo si ji na poslední chvíli rozmyslel.    *Tedy pokud jste měl dopředu informace o tom, že bude končit pan exministr Blatný, tak stejnou informaci jste v případě pana Plagy neměl?    Měl jsem trochu volnější informaci typu, že se o tom uvažuje.    *Protože pan premiér říká, Plagu jsem odvolat nechtěl. To řekl 7. 4. Tak je to nepřesné?    Jestli ho chtěl nebo nechtěl odvolat, to já mohu jenom usuzovat z některých náznaků. A já bych zase nechtěl diskreditovat pana premiéra, že bych mluvil o konkrétních náznacích, nicméně nebylo to dotaženo do konce, to znamená nemusel jsem ho odvolat, protože pan premiér zvážil změnu svého názoru, to se každému z nás občas stane.    *Mám pro Vás takovou zastřešující, možná koncepční otázku. Je tohle, co Vy v posledních dnech, čím se zabýváte, vůbec náplní práce českého prezidenta, tedy tlačit na personální výměny ve vládě tak, aby se sem dostala nějaká léčivá látka?    Zaprvé, pokud jste si toho nevšimla, paní Vero, tak prezident je ten, kdo jednak odvolává ministry, jednak jmenuje ministry. A jak říkával Václav Havel, prezident není automat na podpisy, a nemusí tedy podepsat všechno, co mu někteří předloží. Já sám jsem ne příliš často využil této možnosti, to znamená, vzpomeňte si na pana Pocheho, pana Šmardu, předtím pana Prouzu, ale pokud mě paměť neklame, tak to byly jediné tři případy, kdy jsem do případného jmenování zasáhl.    *Ano, přímo tím, že jste někoho odmítl jmenovat.    Ano.    *A zde, jak sám připouštíte, jste nepřímo, možná použiji slovo lobbovat, možná není přesné, lobboval za to, aby pan exministr Blatný skončil.    Tak já jsem pouze vyjádřil svůj názor na pana ministra Blatného. A bylo na panu premiérovi, do jaké míry tento názor bude respektovat. Znovu jsem Vám řekl, že si myslím, že pan premiér by i bez respektování mého názoru stejně pana ministra Blatného asi odvolal.    *Posuňme se k našim sousedům. Se Sputnikem zatím má tak trochu problematickou zkušenost Slovensko, jejich Ústav pro kontrolu léčiv na základě laboratorní analýzy tvrdí, že obdrželi šarži této vakcíny, která neodpovídá deklarovanému složení dle předchozího testu ve vědeckém časopisu, tedy v kostce nedostali to, co si objednali. Tohle neochromuje Vaši důvěru v ten produkt?    Absolutně ne, ale naopak to vyvolává pochybnost v kvalitu slovenského Ústavu nebo Úřadu pro kontrolu léčiv. Víte, proč? Protože ta laboratoř, která to měla testovat, nebyla registrována na mezinárodní sítí těchto laboratoří, takže pan ministr Matovič teď zajel do Maďarska, mluvil tam i s Viktorem Orbánem, který se mimochodem nechal očkovat pro změnu čínskou vakcínou, a dohodl s ním, že Sputnik bude registrován pro slovenské účely v Maďarsku, a to z toho důvodu, že maďarská laboratoř v té síti je.    *Nepřijde Vám zvláštní, že Sputnik v podstatě přes svoji německou dceřinku čekal velice dlouho na to, aby požádal o registraci u té Evropské lékové agentury a nyní považuje za sabotáž fakt, že k testování té jejich vakcíny nebo té šarže nedošlo k evropské síti laboratoří.    To je věc Sputniku, nikoliv věc mně. Sputnikem už byly naočkovány miliony lidí a na rozdíl třeba od AstraZenecy zatím nevím o žádných negativních nahlášených účincích.    *Tedy pro Vás je nejklíčovější to, že se Sputnikem očkuje a že nevíte o žádných nežádoucích účincích, a to ostatní je co?    Desítky odborníků se o něm vyjádřily jako o velmi kvalitní vakcíně. Toho jste si jistě všimla.    *Ta důvěryhodnost té vakcíny je v podstatě i otazníkem v hlavách našich čtenářů. My dnes jejich otázky budeme pokládat v průběhu tohoto dílu našeho pořadu, a to sice z toho důvodu, že byly opravdu velice aktuální, není to něco, co se dá zařadit nakonec, tak tedy k věci. Jeden dotaz za všechny, pan Pavel Stryk se ptá:  “Myslíte si, že Sputnik v Česku bude stoprocentní a bude správná šarže, ne jako na Slovensku? Chci se nechat naočkovat, ale musím tomu věřit.”    Tak Sputnik nebude stoprocentní, bude devadesáti dvouprocentní přesně jako Pfizer, ten je taky devadesáti dvouprocentní. Některé jiné vakcíny mají o něco nižší, řekněme kolem osmdesáti procent, účinnost. Tak to je odpověď na Vaši první otázku.  Zadruhé, ani tazatel ani já nejsme odborníci na vakcíny, věřme tedy odborníkům. A zatím desítky odborníků Sputnik hodnotí jako vysoce kvalitní vakcínu. A já neznám žádný názor, který by byl opačný.    *Vy jste v té slovenské věci tedy pevně na straně, dejme tomu, té vakcíny. Považujete ji za kvalitní. Kontaktoval jste ale nějak Moskvu, abyste se o podstatě té záležitosti informoval?    Jestli jsem kontaktoval koho?    *Jestli jste kontaktoval zástupce institutu, který vyrábí tu vakcínu, anebo nějakého svého…?    Panebože a proč bych to dělal?    *Tak protože se snažíte…    To je věc odborných institucí a já nejsem vakcinolog. Ale mimochodem příští týden přijede nový ministerský předseda do České republiky, slovenský ministerský předseda, a já se s ním tady v Lánech velice rád setkám, a když o to tak stojíte, tak se ho na to zeptám, a až se příště uvidíme, tak Vám řeknu, co na to říkají Slováci.    *Vy jste sám dostal dvě dávky vakcíny Pfizer, tu poslední jste dostal dvanáctého února. Bude-li nutné se přeočkovávat v podstatě každoročně, jak už nyní upozorňuje i premiér Babiš, zvolíte Sputnik V, pokud bude k dispozici?    Panebože, proč ne.    *Tedy abyste dal lidem na srozuměnou, že tato…    Sputnik je rovnocenná vakcína s Pfizerem. Musím sebekriticky prohlásit, když si myslím, a říkal jsem Vám to, že třeba Viktor Orbán se nechal očkovat Sinopharmem, že ten Sinopharm má podle mých údajů o něco nižší účinnost. Není to dramatický rozdíl, ale o něco horší účinnost. A ještě horší je ta AstraZeneca, že jo. Takže klidně se nechám naočkovat nebo přeočkovat buď Pfizerem anebo Sputnikem. Váhal bych, kdybych si to mohl vybrat, ovšem což asi nebudu moci, ale uvidíme, tak váhal bych u jiných vakcín. U těchto dvou ne.    *Vy asi víte, že se o Vás v mnoha kruzích říká, že jste ruský agent, čínský agent. Vy vždycky říkáte, že jste agentem České republiky.    Ano.    *Ale ta Evropská léková agentura na stole nemá jenom Sputnik, ta má na stole ještě další dvě vakcíny, Novavax a CureVax. Budete lobbovat stejně důrazně za to, aby i tyto vakcíny se dostaly?    Budu lobbovat jenom a pouze za to, aby zde byl dostatek vakcín s ověřenou účinností. Kéž by Pánbůh dal a bylo to těch devadesát dva procent.    *K této celé záležitosti se váže dotaz naší čtenářky, která se podepsala jako Olina. Ona se ptá na Vaše očkování, proč jste šel na očkování dřív, než na Vás byla řada dle očkovacího harmonogramu, a také píše:  Počká si na očkování Vaše rodina a Vaši spolupracovníci Mynář, Nejedlý, Ovčáček? Tak jak je to s tou proočkovaností ve Vašem nejbližším okolí?    Moje ochranka, pokud vím, byla očkována AstraZenecou, ale to jsem nerozhodoval já, ale…    *To byla výjimka, kterou povolil ministr zdravotnictví.    … velení ochranky. Já ochrance kupodivu nevelím, té velí, tuším, že Ministerstvo vnitra nebo kdo. No a byla očkována AstraZenecou a několik ochránců mělo negativní vedlejší účinky.    *A co tedy to Vaše nejbližší okolí, Vaše rodina, Vaši spolupracovníci na Hradě?    Pokud vím, moje rodina dosud očkována nebyla, a Vy jste naprosto správně položila otázku, kterou jsem si kladl i já, proč zrovna já mám někoho předbíhat? Já jsem dokonce veřejně říkal, že si počkám na vakcínu Johnson & Johnson, kterou jste zatím neuvedla, protože je jednodávková a já, jak víte, se bojím jehel. Nicméně argumentace mého okolí, a to se týkalo i premiéra nebo ministra zdravotnictví, zněla, pokud propaguješ očkování, a to jsem velmi silně propagoval proti odmítačům očkování, nech se sám naočkovat. A tento argument má svoji logiku.    *Na chvíli odběhneme od vakcinační problematiky. Na poměrně podobných konfliktech a argumentech, byť s větším dosahem, se točí také případ dostavby pátého bloku jaderné elektrárny Dukovany. Vy jste vlastně veřejně prohlásil, že byste neměl nic proti tomu, aby si to vzal pod svá křídla ruský Rosatom, ale Vy neberete vážně ty obavy zpravodajců, že by mohlo jít o ohrožení bezpečnosti Česka ať už energetické či jiné?    Víte, že mám jisté pochybnosti o kvalitě našich zpravodajských služeb.    *Ale pojďme se bavit o podstatě toho problému.    Neskákejte mně do řeči, prosím.    *Pardon.    A kromě toho se domnívám, že za tím může být i určitý konkurenční boj některých firem, které se o tuto zakázku budou ucházet. Nu a není pravda, že jsem agent Rosatomu nebo agent Sputniku. U toho Sputniku jsem Vám to už, doufám, vysvětlil, a pokud jde o dostavbu jaderných bloků, mimochodem doplnil bych, že jde nejenom o Dukovany, ale také o Temelín, dva bloky v Temelíně, no tak opakuji jednoduchý názor, že v zájmu České republiky a nikoho jiného je, abychom dostali nejvýhodnější nabídku, ať už od kohokoli. Nejvýhodnější cenou a nejvýhodnější technickými a dalšími parametry. Mimochodem ruský plyn tady odebíráme mnoho a mnoho let a nikdo se nebouří a Rusové se předtím podíleli na výstavbě našich jaderných elektráren a taky se nic hrozného nestalo.  A poslední poznámka, paní Vero, jenom ekonomický analfabet, mezi něž počítám řadu novinářů, ale také několik málo úspěšných politiků, tedy jenom ekonomický analfabet neví, že čím nižší počet uchazečů, tím je zákonitě vyšší cena. Takže když na základě blouznění zpravodajských služeb vyřadíte některé uchazeče, dokonce dva z pěti, no tak tím zákonitě vzroste cena těch zbývajících tří, kteří budou ve slabším konkurenčním prostředí, a ten cenový rozdíl u tak velké zakázky může být v řádu desítek miliard korun, které zaplatí český daňový poplatník a nikdo jiný.    *Jak si tedy ale, mluvíme-li tedy o počtu těch, kteří se mají účastnit toho klání, toho tendru, vysvětlujete krok ministra průmyslu Karla Havlíčka, který jakousi žádostí o další detaily k tendru vyřadil z toho, z té soutěže Číňany, ale Rusy ne?    Zaprvé, když se podíváte na přehled úspěšnosti jednotlivých uchazečů, tak Rosatom má deset fungujících dokončených elektráren a dvanáct teď staví. Tohle skóre nemá žádný jiný, ani Číňané. No, já to nechci brát jako koncesi některým historikům novodobé studené války a myslím si, že ten bezpečnostní dotazník by měli dostat všichni uchazeči, tedy pět, ale nakonec se dohodlo, že ten tendr bude stejně řešit až budoucí vláda. Je mi to trochu líto, protože se to zase ze známých důvodů opozdí a nechtěl bych strašit blackoutem, tak hrozné to asi nebude, ale lokální nedostatek elektřiny díky tomuto pomalému postupu se může objevit.    *Tak toto je možná asi pro větší odborníky, než jsme já anebo Vy, jak to ohrozí nějakou budoucnost v tomhletom ohledu, ale mě by zajímala možná pro Vás přízemnější záležitost, a to sice, jak přesně se v celé věci angažuje Váš poradce Martin Nejedlý.    Pokud vím, tak vůbec ne.    *V prosinci loňského roku byl v Moskvě. Jednal s někým z Rosatomu podle Vašich informací?    Tak pokud vím, s Rosatomem nejednal a mě také o ničem takovém neinformoval. V Moskvě byl kvůli jiným záležitostem a sám o tom veřejně informoval. Je mi líto, že jste si to nepřečetla.    *Já jsem si to přečetla.    Tak když jste si to opravdu přečetla, tak jste musela vědět, že jednal s poradcem prezidenta Putina.    *Ano, panem Ušakovem.    No výborně, tak přece jenom něco víte.    *Je to tak.    Tak v takovém případě s ním jednal o mé plánované návštěvě Ruské federace, která byla původně plánována na květen loňského roku, ale vzhledem k tomu, že přišel ne mor, ale epidemie, no tak se ta návštěva opožďuje. A to je všechno, toto bylo téma jednání.    *Tato jeho cesta totiž byla opředena takovými tajnostmi. Informoval Český rozhlas o tom, že o cestě nic nevědělo Ministerstvo zahraničí, a dokonce o ní nebyl správně informován ani Váš vlastní šéf zahraničního odboru. Tak proto se ptám.    Šéf zahraničního odboru informován byl. Kromě toho on je také zmocněnec, vládní zmocněnec pro rusko-české vztahy, a pokud jde o Ministerstvo zahraničí, no tak tady se projednávala návštěva na prezidentské, nikoli ministerské úrovni, takže Ministerstvu zahraničí do toho nic není.    *Než se dostaneme k dalším skutečnostem, možná mi dovolte se zastavit u Vašeho výroku. Ten zaujal nejen novináře, ale také opozici, a hlavně naše čtenáře. Tedy když jste v den jmenování pana Arenbergera ministrem prohlásil, že mohou jít do sálu, cituji Vás ‚hyeny‘. Jen dodám, že jako projev nejhoršího úpadku to pojmenoval šéf Senátu Miloš Vystrčil. Tak teď s tím odstupem asi pěti dnů, nepřestřelil jste, pane prezidente?    Ne, vůbec ne. Já většinu, nebo abych byl přesný velkou část novinářů, pokládám za hyeny, nikdy jsem se tím netajil a říkám to téměř třicet let, co jsem v politice. Ale já uznávám, že každé tvrzení vyžaduje argumentaci, no tak mně dovolte dát alespoň jeden jediný příklad. Když dvojice Slonková, Kubík ve Švýcarsku vpadla do domu, kde bydlí matka Andreje Babiše juniora, a tohoto Babišova syna, který trpí schizofrenií, vyslýchali s kamerou v brýlích a velmi sugestivním způsobem, Vy to nepovažujete za hyenismus?    *Já tady nejsem od toho, abych hodnotila práci některých svých kolegů, ale ptám se, byli…    No ale to je Vaše chyba, že ji nehodnotíte.    *Ale ptám se, byla paní Slonková a byl pan Kubík v tom sále, když jste tedy řekl, že hyeny mají odejít?    Takže Vaše profesní solidarita, přeloženo do češtiny, Vám brání kritizovat své kolegy. Kdybych se řídil tímto pitomým principem, tak bych v životě nekritizoval žádného politika právě z důvodů profesní solidarity mezi politiky.    *Podle Vašeho mluvčího tam totiž došlo k situaci, kdy Hrad měl apelovat na novináře, aby nenatáčeli Váš příchod do sálu. Kamery tedy zachytily jen ten zvuk, hyeny mohou dovnitř. Proč, pane prezidentem, by, a já vím, že je to citlivé téma, mělo vadit, aby novináři a potažmo i veřejnost vlastně už poněkolikáté během let zachytili tu banální skutečnost, že se Vám prostě špatně chodí?    No ona to není tak úplně banální skutečnost, ale tady bych mohl mluvit o dalším příkladu hyenismu zejména u České televize, nikoli u komerčních televizí, protože Česká televize kdysi s velkým potěšením natáčela, jak mě vleče moje ochranka. Uznávám, že pro hyenistické novináře to byla lahůdky, zatímco ty komerční televize byly slušnější. Nicméně máte pravdu v jedné věci, rozhodl jsem se přesunout se na vozík, protože na tom nevidím vůbec nic špatného, a už teď se vozíkem pohybuji občas v Lánech, občas na Hradě a je to strašně pohodlné. A teď Vás překvapím, bude-li výročí 28. října, a ne jako minulý rok, aby nám to zase zakázali, přijedu do Vladislavského sálu na vozíku, a když zdravím ty různé potentáty ve svém začátku úvodního projevu, tak pozdravím i vozíčkáře, mezi něž se tímto zařadím.    *Tedy 28. října už byste se, jak bych to řekla slušně, permanentně tedy přesunul na tento způsob.    No takhle, může se stát zázrak. Já teď budu trochu trénovat chůzi, až bude tepleji, alespoň s holí, jako jsem chodil dlouhodobě, a protože neuropatie je v podstatě neléčitelná a do jisté míry i progresivní, takže stav mých nohou není uspokojivý, a já plně uznávám, že přiznat se k tomu, že jsem na vozíku, není nic difamujícího, naopak musím říci, že je to velmi a velmi pohodlné.    *Na druhou stranu je to krok, ke kterému to vypadá, že jste se odhodlával poměrně dlouho. Souviselo to nějak třeba s Vaším egem?    S mým egem ne, ale s mýma nohama. Moje ego není v nohách, ale v hlavě.    *Tedy nebylo pro Vás složité se rozhodnout pro toto, vnitřně?    Nechci toto téma příliš dlouho rozebírat, ale zásadní úvaha zněla, spraví se ty nohy, nebo ne? Když se spraví, je zbytečné přesedat na vozík, když bude prognóza, a to mně musí říci lékaři, že na tom vozíku skončím, no tak proč se trápit s chůzí, proč se nechat vláčet jinak skvělou ochrankou, a proč na ten vozík nepřesednout rovnou. A to právě chci toho 28. října udělat. Mimochodem prozradím Vám sladké tajemství, když jsem teď byl v Polsku na prezidentském summitu V4, tak jsem dokonce dostal půjčený i vozík, který chodí po schodech, takový elektrický vozík, který schod po schodu ty schody vyšlape. No byl to neuvěřitelný životní zážitek.    *Já Vám děkuji za tyto odpovědi. Přejdeme do dalšího tematického okruhu, který se bude týkat budoucnosti vývoje pandemie koronaviru a hlavně očekávaného rozvolňování.  Pane prezidente, od 5. října loňského roku jsme nepřetržitě v nouzovém stavu, ten má skončit s dnešní půlnocí, a zastavíme se hned u takové chuťovky. Pan ministr Arenberger chce zrušit možnost, aby se venku mohlo shromáždit třeba za účelem sportu až dvacet lidí, uvnitř deset, místo toho by povolil jen dva lidi venku, dva lidi uvnitř. A to poté, co už ohlásil, že tedy ta větší kvantita by se mohla venku či uvnitř scházet. A lidé, kteří se těšili, že si zahrají třeba fotbal, byť bez brankářů, jsou naštvaní. Tak na čí jste straně?    Fotbal bez brankáře je trochu perverzní, ale to teď nechme stranou.    *Tak hrát se dá.    Pan ministr to zdůvodňuje tím, že těch dvacet a deset byl původní návrh pana ministra Blatného, a že on po konzultacích s odborným konsiliem, nevím, jak se přesně jmenuje, má nějakou zkratku, ale to není podstatné.    *Je to MeSES, je to ta meziresortní skupina.    No, tak v každém případě rozhodl, že tento typ rozvolnění nebude. Já se k tomu nechci vyjadřovat. Nepatřím mezi ty, kteří nejdřív vůbec nevěděli, že existuje koronavirus, a den na to se z nich stali odborníci. Ale podřizuji se názoru expertů, který je v tomto případě totožný i s názorem ministra zdravotnictví. Snad bych jenom dodal, že shlukování je bezesporu jeden ze zdrojů epidemie, a já sem byl vždy spíše přítelem nerozvolňovat. Já vím, že to vůbec není populární, ale uvědomte si, že to rozvolňování tady proběhlo několikrát, například v létě minulého roku. Vy si možná vzpomenete na žranici na Karlově mostě, které se účastnili představitelé opozice kritizující roušky a další ochranné pomůcky. Pak bylo to rozvolňování o Vánocích, no a teď nám hrozí rozvolňování znovu. A když někdo opakuje tutéž chybu několikrát, tak už je to na téma úvahy o jeho inteligenci.  Víte, paní Vero, já zcela chápu, že lidi jsou otrávení. Já jsem také otrávený, protože já třeba poctivě nosím v autě roušku, teď už respirátor, a strašně mě to otravuje. Ale já jsem si vytvořil nikoli iluzi, ale prognózu, která říká, že v září epidemie skončí, díky vakcinaci, ne díky nějakým ochranným opatřením, ale díky vakcinaci. No a právě proto také bojuji za to, aby ta vakcína, těch vakcín bylo co nejvíc a aby moje prognóza vyšla.    *Vy byste tedy nechtěl rozvolňovat, dokud k té proočkovanosti nedojde? Chápu to správně?    Ano, protože samozřejmě automaticky předpokládám, že s rostoucím počtem proočkovaných, a teď myslím obě dávky, abychom si rozuměli, se snižuje riziko infikování a zejména riziko úmrtí.    *Co si ale myslíte o současném tempu očkování? Pan premiér sliboval sto tisíc vakcín denně po Velikonocích.    Ano, tak o tom jsme před chvílí mluvili, a já jsem se Vás snažil přesvědčit, že to tempo považuji za pomalé. Příčina není ve zdravotnickém personálu, to zase není tak náročný úkol, ale příčina je v nedostatku vakcín. A proto na rozdíl od žvanění, kterého jsem často svědkem, je třeba pracovat, pracovat na tom, aby vakcín bylo dost.    *Vraťme se zpět k té záležitosti toho fotbalu a pana ministra zdravotnictví Arenbergera. Problém není jen v tom, kdo se bude moci shromažďovat a jak. Problém je vlastně v tom legálním podhoubí toho, co on nám zde říká, jelikož ani Ústavní právníci se vlastně nemohou shodnout na tom, jestli on může takovým způsobem omezit shromažďování lidí vlastně z podstaty pandemického zákona.    Je pandemický zákon, a i když někdy kritizuji opozici, tak tady bych chtěl naopak ocenit, že se v Parlamentě dokázala dohodnout a že pandemický zákon hladce prošel. Samozřejmě, že chcete-li považovat shromažďování za zdroj epidemie, a to je, tak pak ministr, když zakazuje určitá shromáždění, jedná v souladu s pandemickým zákonem a v souladu se zdravým rozumem. Mimochodem když jsem teď, asi před čtrnácti dny, měl setkání svého expertního týmu s ministrem Plagou, tak jsem byl tak nezdvořilý, že jsem říkal, že i děti ve škole jsou zdrojem potenciální infekce, i děti jsou přenašeči, ne jenom dospělí, a že bych to ještě tak minimálně o týden, možná o čtrnáct dní odsunul. Pan ministr na to reagoval laskavě, řekl, že chápe moji opatrnost a teď bude takový kompromis. Jak víte, tak to možná od toho 12. dubna bude, ale na Děčínsku, nebo kde, to nebude, protože tam ta pandemie je stále ještě silná.    *Tak ještě jednou zpátky k tomu shromažďování. Pan ministr si tedy to omezení shromažďování nechá schválit vládou, ale sám připouští ve veřejných vystoupeních, že neví, jestli pak to omezení nezruší soud, a hraje v podstatě o ten čas, do kdy se ti lidé nebudou shromažďovat.    Víte, on soud někdy podniká dost bláznivá opatření, například Městský soud v Praze, jehož rozsudek teď nedávno musel zrušit Nejvyšší správní soud. Já bych to risknul, pokud je pan ministr přesvědčen, že jedná správně.    *Byť je to možná v rozporu se zákonem?    A co Vy víte? Vy jste právník?    *Nejsem právník, ale četla jsem rozhovory se dvěma ústavními právníky, kteří toto komentovali, oba ze svého hlediska.    Nebyl to náhodou Wintr a Kysela?    *Je to tak. Jsou to ústavní právníci, pane prezidente.    To jsou známí, kdybych řekl kverulanti, tak mě budou žalovat, takže já neříkám kverulanti, ale lidé, na jejichž názory moc nedám. Znám desítky jiných ústavních právníků, kterých si naopak vážím, a ti nic takového neříkají.    *Tak já ještě tu otázku naposledy uchopím trošičku jinak a uvidíme, kam se dostaneme. Pan ministr Arenberger je k dnešku ve funkci pět dní a už nyní tady řešíme problém, který je podle některých na hraně Ústavy. Tak co říkáte o tom, jak si dosud počíná v té funkci?    Jak co?    *Jak si dosud počíná ve funkci. Pokud dříve byla jeho předchůdcům vyčítána chaotická komunikace, to, že se lidé neuměli vyznat v těch opatřeních.    Víte, hodnotit činnost ministra podle několika málo dnů je něco tak odporně povrchního, že člověk, který trochu přemýšlí, to nemůže přijmout. Vy snad víte, paní Vero, že platí zlaté pravidlo sta dnů hájení. Jinými slovy hodnotím ministra po sto dnech a samozřejmě i následně.    *To byste se třeba u exministra Romana Prymuly příliš daleko nedostal. Každopádně Vám děkuji i za tyto názory a v následujících minutách s hlavou státu probereme také vyhlídky na říjen, tehdy se totiž politické strany a hnutí utkají v klíčových sněmovních volbách.  Tak, pane prezidente, v pátek si sociální demokraté zvolili na online sjezdu za předsedu opět Jana Hamáčka. Jak Vy jste s tou volbou spokojen?    Velmi. Jan Hamáček odvedl velký kus poctivé práce jednak jako ministr vnitra, jednak jako šéf Ústředního krizového štábu. Zasloužil se tedy o republiku, a kdo se zaslouží o republiku, měl by být i významným funkcionářem, v tomto případě předsedou sociální demokracie. U jeho protikandidátů jsem takové zásluhy neshledal. A i když mám Katku Valachovou osobně rád, tak jako ministryně školství mě neustále rozčilovala nesmyslnou podporou inkluze. Ale dostala svých dvacet tři hlasů a už se k tomu nebudeme vracet.    *Hlavním tématem sjezdu byla očekávaně účast ČSSD na vládě s ANO. Podle některých z delegátů je to důvod propadu preferencí strany. Tohle řekl delegátům Jan Hamáček, poprosím video příspěvek.    *Jestli vláda působí v boji s covidem chaoticky, tak je to především díky ne zcela šťastnému vystupování hnutí ANO, a já si troufám tvrdit, že bez sociální demokracie bez vnitrem řízeného Ústředního krizového štábu, nebo bez expertů na Ministerstvu práce by v České republice bylo daleko, daleko hůř.    *Co si myslíte Vy, pomohlo sociální demokracii být ve spřažení s ANO, anebo ne?    Já bych parafrázoval Kennedyho, neptej se, co pomohlo sociální demokracii, ptej se, co pomohlo republice. Ty věci, které tady uváděl Jan Hamáček, a já bych dodal ještě program Antivirus a řadu dalších programů, které inspirovala sociální demokracie, republice nesporně pomohly. Ale já bych tu Vaši otázku přetočil. Podívejte se, co by se stalo, kdyby sociální demokracie odešla do opozice. Teď už by asi nebyly předčasné volby, protože za půl roku máme volby řádné, ale sociální demokracie by se octla v houšti, nebo houštině několika pětiprocentních trpaslíků, jejichž názvy nebudu jmenovat, ale Vy je jistě znáte. Neměla by možnost prosadit cokoli ze svého programu, protože, jak říkal starý Rudolf Bechyně už za první republiky, suchá je skýva opozice, takže i z hlediska republiky, ale také z hlediska své vlastní strany je dobře, že sociální demokracie je ve vládě.  *  Vím, že dlouhodobě zpochybňujete průzkumy veřejného mínění, i tak některé už máme v rukou. Myslíte si, že ti voliči to ocení?    Zaprvé, já zase mám rád argumenty, a mým argumentem za těch zhruba třicet let je, kdykoliv srovnáte průzkumy veřejného mínění s reálnými volebními výsledky, narazíte na dramatické, nikoli kosmetické rozdíly. Jak říkal Jan Werich, buď to dělají z blbosti, to znamená, že to neumějí, anebo pro peníze, to znamená, že je někdo platí. A já teď nechci spekulovat například o vazbách mezi Kantarem a Českou televizí, protože mi to nepřísluší. Počkejme si na volby, do půl roku tady většina, tedy velká většina z nás ještě bude.    *Po sjezdu se, jak už se nyní propírá i v médiích, schyluje k dalším vládním změnám. Na Ministerstvo zahraničí se má údajně vrátit Lubomír Zaorálek, Ministerstvo kultury po něm má převzít pan Birke a žádná židle by dle této informace nezbyla na Tomáše Petříčka. Tak, komentujte, jistě je co.    A proč já bych to komentoval? Podívejte se, zopakujme si základní pravidla. Podle koaliční smlouvy předseda sociální demokracie, tedy Jan Hamáček, navrhuje jmenování nebo odvolání v rámci těch pěti ministrů za sociální demokracii. Sem patří jak kultura, tak zahraničí. Když to navrhne, tak to půjde k premiérovi a teprve premiér to potom navrhuje mně. Ale abych Vás potěšil nějakou exkluzivitou, pokud by k těmto změnám došlo, pak já nebudu ten, kdo by například oddaloval případné odvolání pana ministra Petříčka.    *A pokud jde o ty další změny, třeba pan Birke na kulturu?    Pan Birke na kulturu, myslím si, že jako skvělý starosta Náchoda bude vynikající ministr kultury, dojde-li k tomu, to znamená, uskuteční-li se ty dva předchozí kroky, které jsem Vám teď jmenoval.    *Víte, Vy jste v minulosti jiného starostu v podstatě diskvalifikoval v klání o křeslo ministra kultury. Byl to pan Šmarda. Vy jste říkal, že na to nemá potřebné vzdělání ani potřebné položky v profesním životopise, a totéž by se dalo říct i o panu Birkem. Tak, kde je ten rozdíl?    Rozdíl je v tom že pan Birke je daleko zkušenější než pan Šmarda.    *A to je jediný rozdíl, který tam je?    Ježišmarjá, životní zkušenost je to jediné, co máme. O peníze můžeme přijít, o zdraví můžeme přijít, ale zkušenost nám nikdo nevezme. Například zkušenost, že novinář je hyena, ale to už jsme si probrali.    *A kdo je hodnotitelem této zkušenosti?    Prosím?    *Vy jste hodnotitelem tedy této zkušenosti?    Každý z nás je hodnotitelem jak sebe sama, tak druhých. Neříkejte mi, paní Vero, že sama nikoho nehodnotíte. Já neříkám, že ho pomlouváte, ale hodnotíte ho.    *Vy si tedy nepřijdete v rozporu?    Ne, nepřijdu. Protože já znám pana Šmardu a znám pana Birkeho. To je vždycky hodnocení individuální. Vy, novináři, máte jakousi šablonu, kterou nasadíte na všechny lidi, a je to tak říkajíc Prokrustovo lože. Přistupujme, prosím pěkně, k lidem jako k individuálním bytostem, které jsou specifické, a necpěme je na to Prokrustovo lože.    *Budeme pokračovat dále ve scénáři. I na takto ryze politické věci se ptají naši čtenáři, třeba Erik Kočvara.    *Dobrý den, pane prezidente, co si myslíte o snaze KSČM vypovědět podporu vládě?    Je to legitimní snaha. KSČM argumentuje tím, že některé body z takzvaného tolerančního patentu splněny byly a jiné nebyly. Nicméně vzhledem k tomu, jak už jsem řekl, že je šest měsíců před volbami, pokládám tuto snahu za zbytečnou.    *Ve chvíli, kdy by Sněmovna ale doopravdy vládě měla vyslovit onu nedůvěru, jaké by byly pak Vaše další kroky?    Vláda může podle Ústavy v demisi, protože předpokládám, že by pak bylo hlasování o nedůvěře vládě, a s komunistickými hlasy by ta vláda neobstála, tak podle Ústavy není stanovena lhůta, po které vláda v demisi může nebo nemůže vládnout. Já bych se snažil v tomto případě přesvědčovat všechny parlamentní strany, aby vyčkaly do voleb s tím, že je zbytečné, abychom tady měli dvě vlády v krátkém časovém sledu. jednak by to stálo hodně peněz, jednak by to vytvářelo zbytečný chaos a nestabilitu. Noví lidé by se museli zaučovat a než by poznali, kde je na ministerstvech toaleta a jak se jmenuje sekretářka, tak už by byly volby a třeba by tam potom nebyli.    *Jednou takovou překážkou anebo komplikací je nový volební zákon. ten už prošel Poslaneckou sněmovnou, 28. dubna jej bude projednávat Senát. Hrubé obrysy už znáte, co na ně říkáte?    Já bych Vám jenom předeslal, když dovolíte, dovolte mně teď dvě minuty a pak se vrátíme k té otázce.    *Mluvte, pane prezidente.    Dobře. Chtěl bych konstatovat, že judikatura Evropského soudu pro lidská práva, v kauze Bulharsko, ale to není podstatné, jasně konstatuje, že zásah do volebního zákona v situaci, kdy už probíhá volební kampaň, je protiprávní. Totéž konstatuje i takzvaná Benátská komise Rady Evropy. Z toho mně vyplývá, že Pavel Rychetský postupoval protiprávně proti judikatuře Evropského soudu pro lidská práva, kterou by měl respektovat. Konec dvouminutové poznámky, děkuji za toleranci. A teď se vracím k Vaší otázce, prosím, abyste ji zformulovala ještě jednou.    *Hrubé obrysy nového volebního zákona už znáte, tak co na ně říkáte?    Ano. Samozřejmě, že Senát, který je oslněn jedinou možností, kdy jeho názor nelze přehlasovat Poslaneckou sněmovnou, se tam bude pokoušet cpát korespondenční volbu. Já sám jsem odpůrce korespondenční volby z několika důvodů. Řeknu Vám jeden jediný. Víte, co je to Family voting?    *Ne.    Family voting doslova tedy znamená rodinné volení, ale v podstatě je to dáno tím, že když je volba korespondenční, tak vám do toho každý může kecat, celá rodina, zatímco když jste za plentou sám, tak si rozhodujete o sobě. Tak to je to Family voting. Korespondenční volba nebyla příliš úspěšná ve Spojených státech, nebyla příliš úspěšná v Rakousku, viz kauza Hofer, a tak dále a tak dále. Ale dobře, když tam Senát pro zahraniční Čechy propasíruje korespondenční volbu, tak co se dá dělat. Je to hloupost, ale hloupostí se v politice děje dost.    *A nějaké ty jiné aspekty toho zákona, přepočet na mandáty?    Já jsem byl vždy zastáncem toho, že má být čtrnáct volebních krajů. Ten jeden je sice plně proporcionální, to je pravda, ale má jednu nevýhodu, ten jeden volební celostátní obvod, a sice, že stěžuje možnost, řekněme, krajským politikům vyniknout jako lídři kandidátky. Prostě přicházíte o čtrnáct potenciálních politických špiček. Ten přepočet na ty hlasy, tak to je věčná diskuse, Imperiali, D’Hondt a asi tři další možné volební systémy. Já bych byl pro to, aby lidi volili na základě zdravého rozumu ty, kdo už mají něco za sebou. A když jsme mluvili o komunálních politicích, tak u lidí, kteří předtím nic v životě neřídili, ať už to byl třeba vědecký ústav nebo podnik nebo cokoli jiného, prostě najednou přišli ze školy a hned usedli do poslaneckých škamen, tak přál bych si, aby lidi zdravým rozumem v těchto volbách, ať už budou volit jakoukoliv stranu, volili pouze ty její kandidáty, kteří už v životě něco dokázali. Prostě nechat se dát na milost a nemilost amatérům je, paní Vero, totéž, jako nechat se operovat od lékaře, který nevystudoval medicínu.  *  Trošku nás, pane prezidente, tlačí čas, takže bych tohle téma uzavřela otázkou, co se stane, až dostanete Vy nějakou formu volebního zákona na stůl. Jak se k ní zachováte?    Podepíšu ji.    *Podepíšete ji.    Už jsem se setkal s jedním novinářem, kterému přitom teď dávám státní vyznamenání, který mě podezřívá z toho, že ten zákon budu vetovat, ale neudělám tak. I vyznamenaný novinář může mít někdy hloupé neinformované názory.    *Děkuji Vám i za tyto odpovědi a v následujících krátkých minutách s panem prezidentem ještě probereme událost, která šokovala Česko, a šlo o smrt nejbohatšího Čecha Petra Kellnera.  Pane prezidente, vezmu to opět zrychleně. Václav Klaus v prohlášení ke smrti pana Kellnera napsal, Petr Kellner patřil k těm, o nichž můžeme říci, že se zasloužili o naši zemi. Souhlasíte s tímto stanoviskem?    Naprosto s tím souhlasím, a protože už nás tlačí čas, dovolte mně pouze tři věty. Potěším Vás, protože jedna z nich bude exkluzivní.  Zaprvé, znal jsem Petra Kellnera poměrně dobře, tykali jsme si a považoval jsem ho ne jenom za nejúspěšnějšího českého podnikatele, ale i za člověka, který prospěl České republice, což nemůže být jedno a totéž. Bakala nebo Kožený určitě České republice neprospěli. Věta první.  Věta druhá, rád jsem mu trochu pomáhal, například tím, že jsem ho vzal na cestu do Číny, a nikdy jsem za to od něj nechtěl nic s jedinou výjimkou. Jednou jsem chtěl od něj padesát milionů na takový drahý lék, už ani nevím, jak se to jmenuje, pro jednoho postiženého chlapečka. Petr mně říkal, že to rád zaplatí. Pak to ani nebylo potřeba a teď nevím, jestli protože to zaplatila pojišťovna, anebo proto, že tomu chlapečkovi se ten lék nehodil. Dokonce Jirka Ovčáček mi říkal, že B je asi správně.  Věta třetí a poslední, exkluzivní. Hodlám udělit Petrovi Kellnerovi k 28. říjnu nejvyšší český řád, to znamená Řád Bílého lva. Kromě jiných tento řád dostanou Karel Gott jako hvězda české populární hudby, Prymula jako nejlepší epidemiolog, který potlačil první vlnu epidemie, a samozřejmě jako hvězda podnikání tedy Petr Kellner. Bude mi strašně líto, že to bude in memoriam.    *Ještě přeci jen se na chviličku zastavím. Místo toho, abych problematizovala celou věc, se zeptám jenom na ten pocit, co jste cítil, když jste se dozvěděl, že Petr Kellner zemřel, a jak to změní Česko podle Vás, protože komentátoři se nemohou shodnout?    Jeho vliv byl v byznysu. Jeho vliv v politice je značně, značně přeceňován. Vlastně v něčem mi prospěl. Jednou mi nabídl svoje soukromé letadlo právě na cestě z Číny, čímž jsem ušetřil asi tři hodiny času kvůli mezipřistání. To je vše, co pro mě udělal, a já si i toho vážím. Ale jinak politické vazby jsme spolu nikdy neprobírali, pouze jeho ekonomické zájmy, ať už v Rusku, v Číně a myslím, že dokonce i v Srbsku, pokud si dobře vzpomínám. Takže jeho vliv byl ekonomický, nikoli politický. Opět hloupí novináři tvrdí, že politici byli jeho loutky. Nevím, jak kdo, já jsem určitě jeho loutkou nebyl, a o to více jsem si ho vážil.    *Ještě Vás poprosím na závěr o tu emoci, když jste se dozvěděl, že už mezi námi není.    Kdy jsem se to dozvěděl?    *Kdy jste se dozvěděl a co jste cítil.    Kdy jsem se to dozvěděl? V okamžiku, kdy ta zpráva byla publikována. Co je to za otázku?    *Mě zajímá, jak jste se k tomu postavil Vy, co jste cítil jako Miloš Zeman, jako někdo, kdo jej znal.    Já jsem vydal stručné prohlášení, že je mně to nesmírně líto, a říkal jsem si, schopní lidi odcházejí a neschopní lidi často zůstávají.    *Pane prezidente, děkuji za dnešní odpovědi, za to, že jste si na nás udělal čas a že jste nás přijal osobně, a přeji příjemný zbytek dne.    A přejte mi klidnou jízdu na invalidním vozíku kombinovanou s některými pokusy naučit se znovu chodit.    *Děkuji.  Pro vás, kdo jste nestihli sledovat celý přímý přenos, tak jej naleznete na našem webu Blesk.cz, kde také naleznete články s tím nejdůležitějším, co dnes zaznělo.  Na viděnou a děkujeme za to, že jste nás sledovali.    Já také děkuji."
a41de001510cfb5b5ec9538e621410e9,"Na Pražském hradě jsem dnes přivítal starosty vítězných obcí soutěže „Vesnice roku 2017“.     Při té příležitosti jsem uvedl:    Krásný dobrý den, dámy a pánové,    jsem rád, že vás opět vidím. Je to už popáté, co se setkávám s Vesnicí roku, a budu se s ní setkávat dalších pět let, i když se občas tvrdí, že umírám, ale není to pravda. Chtěl bych vám jen říci úvodem několik slov, než uděláme společnou rodinnou fotografii, a pak se přesuneme do vedlejší místnosti na skleničku dobrého vína.    Těch několik slov bude, jak je u mě zvykem, provokativních. Chtěl bych vám říci, i když vy to víte sami, že velká část české populace žije na venkově. A když k tomu přičteme i malá a střední města, tak velkoměsta jsou v menšině. A jak říká Adriana Krnáčová, Pražáci jsou zpovykaní. A jak říkal Václav Havel, velkoměšťáci žijí v panelových králíkárnách. Citoval jsem dva klasiky a budu citovat třetího klasika, Švehlu, což byl ministerský předseda, který prohlásil jako své základní politické heslo, venkov proti městu. Já zdaleka, přátelé, nechci jít tak daleko, chraň bůh. Jsem pro přátelskou spolupráci venkova a města pod nadvládou venkova, protože si myslím, že právě tam je život daleko srdečnější a přátelštější, a to říkám jako člověk, který na venkově žil deset let.    Takže ještě jednou vás vítám na Pražském hradě a děkuji, že jste přišli."
b6631b0510e25677d51260c076cf51c7,"Připomínáme si úmrtí prezidenta Václava Havla. Jako prezident republiky jsem se svou paní uctil jeho památku.    Z našeho pověření položil věnec k hrobu šéf hradního protokolu Miroslav Sklenář, který pracoval pro Václava Havla 10 let.    Je důležité, abychom k sobě přistupovali se vzájemnou úctou. Jsou prostě chvíle, kdy bychom měli odhodit stranou rozmíšky a politické rozpory."
db90af7befc6f9816abe6dcfd397856c,"Přečtěte si projev, který jsem pronesl ve Vladislavském sále Pražského hradu ve státní svátek 28. října:    Vážený pane prezidente Klausi, vážený pane předsedo Senátu, vážený pane předsedo Poslanecké sněmovny, vážený pane předsedo vlády, vážený pane předsedo Ústavního soudu, excelence, dámy a pánové,    doufám, že prominete, že tentokrát svůj projev pronesu z tohoto křesla kvůli intenzivní bolesti nohou. Pevně doufám, že za rok už to bude lepší.     Je mi velkou ctí, že vás všechny zde mohu opět po roce uvítat, a je mi neméně velkou ctí, že mohu předat státní vyznamenání přibližně čtyřiceti výrazným osobnostem, které skutečně v naší společnosti zanechaly stopu, a to nikoli stopu uhlíkovou. V každém případě mi dovolte, abych vás alespoň životním příběhem těch osobností, které obdrží Řád Bílého lva, velmi stručně provedl.    Začnu panem generálem Emilem Bočkem, který se v naprosté svěžesti nedávno dožil devadesátých šestých narozenin. Ale ještě před tím ke mně přišel a říkal, pane prezidente, já mám Řád Bílého lva, ale III. třídy, a proč mám III. třídu? Já jsem tuto námitku uznal a říkal jsem, pane generále, zvu Vás opět do Vladislavského sálu a tentokrát to bude I. třída. Dovolte mi, protože totéž za chvíli bude čekat i Jaromíra Jágra, abych vyjádřil názor, že pokud někdo dostává státní vyznamenání, měla by to být vždy první třída. Jednak se necítím kompetentní, abych rozhodoval o začlenění do tříd, a zadruhé, jak ukazuje příklad pana generála, ty nižší třídy mohou být vnímány poněkud ponižujícím způsobem.    Pokud jde o další vyznamenané, pak bych s radostí vyhověl návrhu vlády a Parlamentu na tři protinacistické bojovníky. A dovolte mi, abych se zmínil alespoň o generálu Ečerovi, protože ten přežil druhou světovou válku, aby byl perzekvován vlastními lidmi. Jak jistě víte, byl to náš zástupce u Norimberského tribunálu a vyslýchal i K. H. Franka. Zemřel den před tím, než si pro něj měla přijít Státní bezpečnost v roce 1954, a jeho paní byla odsouzena na dvanáct let. Nechť je i toto vyznamenání skromnou prosbou za odpuštění.  Přecházím nyní k dalšímu člověku, který byl rovněž předmětem závisti až nenávisti, a to je Jan Antonín Baťa. Byl to pokračovatel tradice Tomáše Bati, ale byl obviněn z kolaborace, třebaže žil v zahraničí a třebaže finančně pomáhal exilu, ale vše bylo dobré, aby mu byl konfiskován jeho majetek. Chtěl bych připomenout, a pan premiér to dobře ví, že je autorem nám společné publikace Budujeme stát pro 40 000 000 lidí, vizionářské publikace. Jan Antonín Baťa založil v Brazílii dvě města a nechal postavit most přes řeku Paraná. Člověk jeho manažerských schopností by byl po druhé světové válce vítán, ale zvítězila závist, konfiskace majetku a obvinění z kolaborace.    Další, koho dnes oceňujeme, prakticky jako každý rok, abychom dali na vědomí sounáležitost mezi českým a slovenským národem, je tentokrát bývalý slovenský prezident, Rudolf Schuster.    Blížím se k předposlednímu nositeli Řádu Bílého lva, a to je Helmut Zilk, bohužel in memoriam. Starší z nás si možná vzpomenou, že Helmut Zilk měl dostat Bílého lva ještě za svého života, a pak se proti němu rozpoutala kampaň obviňující ho ze spolupráce se Státní bezpečností. Václav Havel se na pohřbu Helmuta Zilka za tuto kampaň omluvil a řekl, Češi Zilkovi ublížili. Jak kteří. Jsem rád, že alespoň s tímto zpožděním mohu bývalému starostovi Vídně, o němž se říkalo, že je to přítel Čechoslováků, tuto medaili udělit.   Poslední z vyznamenaných, tedy vyznamenaných nositelů Řádu Bílého lva, je už spojen s listopadovou revolucí 89, jejíž třicáté výročí nyní slavíme, a je samozřejmé, že je to generační odstup. Je samozřejmé, že mladá generace si mnohdy na listopadovou revoluci nepamatuje.    Rád bych proto s úctou a obdivem vzpomenul Václava Havla, který stál v čele této listopadové revoluce a který byl i v čele Charty 77. A onen dvanáct let trvající oblouk mezi Chartou a vznikem Občanského fóra byl naplněn vězněním, nemocemi, ale také vytvořením celé řady přátel, kteří pak byli jeho spolupracovníky a kteří se podíleli na jednání s komunistickým režimem. Jednání, které bylo úspěšné a během něhož nebyla rozbita jediná tabulka a prolita jediná kapka krve. Snažil jsem se již před několika lety vyznamenat profesora Valtra Komárka jako jednoho ze spolupracovníků Václava Havla, a jsem rád, že dnes mohu předat toto vyznamenání prvnímu ministru financí porevoluční vlády a člověku, který prošel obdivuhodnou politickou drahou, neboť poté byl předsedou vlády, předsedou Poslanecké sněmovny a dvojnásobným prezidentem. Já už ho nedoženu, protože ministrem financí už nikdy nebudu.    Chtěl bych ovšem upozornit i na to, že při posuzování listopadové revoluce existuje jakýsi personální překryv, že často zapomínáme na lidi, kteří se opravdu podíleli na této revoluci, a na něž tedy platí ona slavná otázka, kde jsi byl, když hřmělo. A tito lidé jsou často upozaďováni a nahrazováni někým, kdo buď byl vůči této revoluci naprosto lhostejný, anebo stál proti ní. Dovolte mi uvést alespoň jeden jediný příklad. Existuje muž, který má ten rekord, že podepsal Antichartu dvakrát, s týdenním odstupem. Tento muž, pilný antichartista, nedávno dostal Stříbrnou medaili Senátu. A tentýž Senát nedávno odmítl signatářku Charty 77 kandidující do Rady Ústavu pro výzkum totalitních systémů. Václav Havel by řekl, to jsou paradoxy.    Tyto výrazné a další osobnosti, které převezmou vyznamenání, a tato vyznamenání byla volena na základě návrhů několika set doporučení veřejnosti, nikoli pouze na základě návrhů Parlamentu a vlády, tito lidé budou vám představeni alespoň velmi stručně svojí charakteristikou. Já jsem se snažil o něco podrobnější charakteristiku říci u toho nejvyššího státního vyznamenání.     Karel Kryl kdysi řekl, že Česko je země závisti, a měl v mnohém pravdu. Závisti lidí, kteří dokáží pouze komentovat práci těch druhých, aniž by za nimi vlastní práce byla. Zde bych chtěl připomenout půvabný aforismus Karla Čapka, podle něhož literární kritik je člověk, který radí spisovateli, jak by on napsal knihu, kdyby to uměl. Máme zde příliš mnoho kritiků a příliš málo lidí polem pracujících. A já bych si proto velice přál, aby se podíl kritiků snižoval ve prospěch lidí vytvářejících skutečné hodnoty.     Co říci na závěr. Přeji České republice, aby byla nikoli zemí nenávisti, často patologické nenávisti na sociálních sítích, aby nebyla zemí závisti. Přeji České republice, aby byla zemí úspěchu.    Děkuji vám za pozornost."
